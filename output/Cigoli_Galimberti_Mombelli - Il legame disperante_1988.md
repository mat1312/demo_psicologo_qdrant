# VCigoli C.Galimberti M.Mombelli

II 
legame 
disperante
Il divorzio come dramma 
di genitori e figli
^^Grffàello Cortina Editore

---

Nella stessa collana:
1. Pierre Male
Psicoterapia dell’adolescente
2. Paul-Claude Racamier
Lo psicoanalista senza divano
3. Margherita Lang (a cura di) 
Strutture intermedie in psichiatria
4. Michael e Enid Balint
La regressione
5. Paul-Claude Racamier
Gli schizofrenici
6. Liliane Frey-Rohn
Da Freud a Jung
7. Ping-Nie Pao
Disturbi schizofrenici
8. Jean Bergeret
La personalità normale e patologica
9. Franco Fornari, Laura Frontori, 
Cristina Riva Gragnola
Psicoanalisi in ospedale
10. Franco Fornari
Affetti e cancro
11. Antonio Alberto Semi
Tecnica del colloquio
12. Walter V. Flegenheimer 
Psicoterapia breve
13. Leon Kreisler
Clinica psicosomatica del bambino
14. Phyllis Greenacre 
Trauma, crescita, personalità
15. Gustavo Pietropolli Charmet 
(a cura di)
La democrazia degli affetti
16. Marcella Balconi, 
Giulia Del Carlo Giannini
Il disegno e la psicoanalisi infantile
17. Donald Meltzer
Studi di metapsicologia allargata
18. Dario De Martis, 
Fausto Petrella, 
Paolo Ambrosi 
(a cura di) 
Fare e pensare in psichiatria
19. Mara Selvini Palazzoli, 
Stefano Cirillo, 
Matteo Selvini, 
Anna Maria Sorrentino
I giochi psicotici nella famiglia
20. Celestino Genovese (a cura di) 
Setting e processo psicoanalitico
21. Riccardo Telleschi, 
Giuliana Torre (a cura di) 
Il primo colloquio con l’adolescente
22. Hilde Bruch 
Anoressia
23. Joyce McDougall 
Teatri dell’io

---

VITTORIO CIGOLI 
CARLO GALIMBERTI 
MARINA MOMBELLI
Il legame 
disperante
Il divorzio 
come dramma di genitori e figli
^^Cijjaello Cortina Editore

---

Redazione 
Studio Colophon
Impaginazione di 
Alfio Stanchi 
e Adriano Tallarini
Copertina Unistudio
Fotocomposizione 
Deigrossi - Milano
ISBN 88-7078-100-J
© 1988 Raffaello Cortina Editore 
Milano, via Rossini 4

---

INDICE
Prefazione 
XI
Capitolo I
Scisma coniugale e concordia genitoriale (Marina Mombelli) 
1
Le questioni 
1
La decisione dell’affidamento: delega o responsabilità 
7
L’intervento terapeutico: indicazione e obiettivi 
13
L’intervento terapeutico: come aiutare il bambino 
17
Note 
21
Capitolo II
Dalla perizia sistemica al sistema peritale (Carlo Galimberti) 
25
Dalla perizia sistemica al (sotto)sistema peritale 
27
Appunti sul metodo 
33
Idee per un approccio multimetodologico 
42
Il contesto d’indagine 
44
Il percorso della ricerca 
48
Note 
58
Capitolo III
Gli intrecci familiari (Vittorio Cigoli, Carlo Galimberti, 
Marina Mombelli) 
63
Dividersi le parti e scindere la negatività 
63
Esordio familiare 
63
A colloquio 
64
A confronto 
68
Il disegno congiunto 
70
Alla ricerca dell’intreccio 
71
La risposta all’inviante 
72
VII

---

V. Cigoli, C. Galimberti, M. Mombelli
Assestamenti scismatici 
73
Esordio familiare 
73
A colloquio 
73
A confronto 
79
Il disegno congiunto 
80
Alla ricerca dell’intreccio 
81
La risposta all’inviante 
82
Una vita per un progetto 
83
Esordio familiare 
83
A colloquio 
83
A confronto 
89
Il disegno congiunto 
92
Alla ricerca dell’intreccio 
93
La risposta all’inviante 
94
Un palcoscenico per antiche trame 
95
Esordio familiare 
95
A colloquio 
96
A confronto 
100
Il disegno congiunto 
102
Alla ricerca dell’intreccio 
104
La risposta all’inviante 
105
Ai margini della scena 
107
Esordio familiare 
107
A colloquio 
108
A confronto 
110
Il disegno congiunto 
112
Alla ricerca dell’intreccio 
114
La risposta all’inviante 
115
Il bambino come difesa dall’estraneità e come segno di maturità 
acquisita 
117
Esordio familiare 
117
A colloquio 
117
A confronto 
118
Il disegno congiunto 
120
Alla ricerca dell’intreccio 
120
La risposta all’inviante 
121
In ostaggio della rivalità tra clan 
122
Esordio familiare 
122
A colloquio 
123
A confronto 
129
Il disegno congiunto 
130
Alla ricerca dell’intreccio 
131
La risposta all’inviante 
134
Note 
135
Vili

---

Il legame disperante
Capitolo IV
Il legame disperante {Vittorio Cigoli) 
137
Il punto di vista 
137
La via percorsa 
140
L’intreccio 
141
L’agente e lo scopo 
142
L’ordine evocato 
144
L’abbaglio 
147
Il quadrato semiotico 
148
Recuperabilità e insanabilità 
150
Libera me a malo 
151
Lo spazio della relazione ed il rapporto bambino 
153
Evitare l’isolamento, l’estraneità e la marginalità 
154
Liberarsi dell’assurdo e del disordine 
155
I figli concreti 
157
L’individuazione detestabile 
158
Le prove della disponibilità 
160
L’alleanza necessaria 
161
Reductio ad unum 
164
Note 
167
Appendice
L’incontro con la famiglia: la produzione, la raccolta e il
trattamento dei dati (Vittorio Cigoli, Carlo Galimberti) 
171
Esordio familiare 
172
A colloquio 
173
Intervista con il signor Bruno 
175
Rapporto finale: ipotesi di organizzazione delle aree individuate 176
Elementi del rapporto finale inseriti nel rapporto complessivo 
180
Contributo delle analisi di contenuto al rapporto complessivo 
182
A confronto 
184
Le risorse, i segnali 
192
Il disegno congiunto 
193
Alla ricerca dell’intreccio: “Chi ha due donne perde il senno, 
chi ha due case perde l’anima” 
197
La risposta all’inviante 
200
Note 
201
IX

---

---

PREFAZIONE
È noto; ciò che si premette ad un libro per dichiararne gli intendi­
menti viene di frequente scritto alla fine.
E questo anche il nostro caso. Abbiamo lasciato il nostro lavoro, ab­
biamo riposto gli strumenti e ci rimane solo l’augurio che il lettore ne 
sia preso cognitivamente ed affettivamente tanto da costruire un suo 
testo e da riflettere sul suo metodo.
Da parte nostra possiamo dire che la ricerca, un ponte tra psicologia 
sociale e psicologia clinica, ci ha appassionato e ci ha impegnato seve­
ramente sul piano metodologico.
I suoi punti cardinali sono costituiti, come si vedrà, da alcune idee­
guida, tra cui quella di “accessibilità”, da una metodologia che artico­
la l’attenzione verso la percezione che le singole persone hanno della 
propria situazione familiare con quella verso l’interazione effettiva che 
essi agiscono sulla scena dei rapporti con ex coniugi, figli e genitori, 
dalla costruzione di “intrecci familiari” che forniscono di senso com­
plessivo una storia che coinvolge più generazioni ed, infine, dalle ri­
flessioni sul “macrotesto” costituito dalle informazioni provenienti 
dall’apparato di ricerca.
E da qui che, tra l’altro, emerge il carattere disperante del legame tra 
gli ex coniugi, vale a dire la loro impossibilità, agita con modalità di­
verse, di smettere di sperare.
Devo la passione per questo tema della vicenda umana all’incontro 
con alcuni colleghi ed amici già da tempo impegnati ad affrontare le 
problematiche della separazione e dell’affidamento dei figli. Mi è ve­
nuto, così, di ricercare trame e significati complessivi che attraversano 
le relazioni tra le persone che fanno famiglia; una famiglia che, come 
hanno indicato Framo e Boszormenyi-Nagy, non comprende meno di 
tre generazioni. Quel che allora colpì la mia attenzione furono i casi 
XI

---

V. Cigoli, C. Galimberti, M. Mombelli
in cui la discordia tra gli ex coniugi, segno di furiosa passione, non 
veniva lenita dal tempo.
La passione, come è risaputo, combina un sentimento d’amore con 
uno di pena. Con il primo ci si fa attrarre ed impressionare, con il se­
condo si “inclina lo sguardo” e si riflette sulla propria predilezione. 
Può essere, però, che un eccesso di pena, così come un eccesso di biso­
gno, accechi ed impedisca, di fatto, la riflessione, il ripiegarsi della mente 
su se stessa, dando via libera all’azione aggressiva.
Se intendiamo cogliere la patologia come affezione d’anima, come 
patimento proprio della condizione umana e dei suoi aspetti dramma­
tici, che ha in sé un senso ed una teleologia, e non come insieme di 
condizioni atipiche o degenerate rispetto ad una norma, non possia­
mo, allora, non essere attratti dalla discordia e dai suoi effetti.
La ricerca è così continuata prendendo a tema le situazioni più sof­
ferenti di divorzio, quelle in cui anche a distanza di parecchi anni dal­
la separazione i genitori, ex coniugi o ex conviventi, si trovano in stato 
di grave conflittualità circa l’affidamento dei figli e ricorrono al tribu­
nale richiedendo la revisione delle disposizioni a suo tempo concordate.
La disputa circa l’affidamento dei figli è in grado di rivelare qualco­
sa che concerne l’anima dell’adulto, il suo nodo interiore così come 
i modi in cui le anime si incontrano ed interagiscono.
In questa avventura tesa verso lo svelamento e la rivelazione mi so­
no accompagnato con Carlo Galimberti e con Marina Mombelli, il pri­
mo particolarmente attento ed attratto dai temi metodologici, la seconda 
dotata di particolare sensibilità sul piano clinico e con una specifica 
preparazione ed esperienza sul tema in oggetto.
La triade, a sua volta, ha potuto avvalersi di quello straordinario am­
biente che è il Centro studi e ricerche sulla famiglia dell’università Cat­
tolica di Milano. Dico straordinario perché è fuori dell’ordine e 
dell’usuale avere un luogo dove si incontrano e, ciò che più conta, fat­
tivamente collaborano persone dalle diverse competenze e professio­
nalità e dove il lavoro di ricerca è in grado di legare e far sentire la 
comune appartenenza.
Tutto ciò va a merito di Eugenia Scabini che dirige il Centro, che 
sa avere particolare riguardo per il lavoro di ricerca, che ha specifica 
attenzione e premura per i giovani che meritano e che ha sostenuto 
fattivamente il nostro lavoro.1
1. La ricerca ha avuto un riconoscimento e un parziale sostengo economico dal C.N.R. attra­
verso il finanziamento n° 84.01308.08. Il contributo maggiore, sia economico sia di supporto 
metodologico-scientifico, è venuto dall’università Cattolica del Sacro Cuore di Milano tramite 
il Centro studi e ricerche sulla famiglia.
XII

---

Il legame disperante
La ricerca comunque non sarebbe stata possibile senza la fiducia in 
noi riposta dal Tribunale per i Minorenni e dal Tribunale Ordinario 
di Milano nella persona di alcuni giudici che hanno indirizzato al Cen­
tro le famiglie. Né, ovviamente, sarebbe stata possibile senza il con­
senso e la collaborazione delle famiglie stesse, che, pur vivendo una 
situazione fonte di dolore e di persistente angoscia, si sono dette di­
sponibili a lavorare con noi conoscendo gli obiettivi del nostro lavoro.
A loro, anche a nome dei miei compagni di viaggio, dico solo grazie; 
grazie per il tempo, non poco, messoci a disposizione; grazie per la fat­
tiva disponibilità dimostrata.
Questo nostro lavoro è, lo speriamo, una restituzione degna di at­
tenzione.
Vittorio Cigoli
XIII

---

---

I
SCISMA CONIUGALE E CONCORDIA GENITORIALE
Marina Mombelli
LE QUESTIONI
Gli orientamenti teorici e la ricerca
Per chi oggi si avventura ad approfondire la conoscenza delle dina­
miche interpersonali ed intrapsichiche presenti nella situazione della 
famiglia in via di separazione è d’obbligo il confronto con la vastissi­
ma letteratura americana sul tema, con la letteratura francese e con 
alcune (poche) ricerche condotte in Italia.
Dalla letteratura americana emerge un modo essenzialmente prag­
matico di trattare l’evento della separazione e del divorzio, centrato 
sulla individuazione delle azioni e dei compiti richiesti ai componenti 
la famiglia in via di separazione allo scopo di raggiungere un “buon 
adattamento” alla nuova situazione del postseparazione; in questa pro­
spettiva particolare attenzione viene data alla fase di definizione degli 
accordi di separazione ed al ruolo che in essa possono svolgere opera­
tori psicosociali e giuridici.
La letteratura francese è maggiormente centrata sui significati in gioco 
nel processo di separazione/divorzio. Si sottolinea in esso il significato 
di una “rottura interna” che provoca angoscia e che motiva la richie­
sta di consultazione. Ciò che va elaborato e riparato è la ferita narcisi­
stica profonda, la perdita di identità, l’insuccesso e lo “scacco” vissuti 
nel processo di separazione. I servizi psicosociali possono offrire uno 
spazio transizionale necessario all’individuo per circoscrivere l’ango­
scia e ritrovare una capacità attiva di affrontare il disordine e l’inerzia 
del periodo successivo alla separazione.
Le ricerche svolte sinora in Italia hanno indagato particolarmente 
1

---

V. Cigoli, C. Galimberti, M. Mombelli
da un lato il momento della revisione delle condizioni di affidamento, 
dall’altro i modi di elaborazione del conflitto tra i genitori e della loro 
separazione da parte dei bambini.1
Ciò che accomuna i tre tipi di letteratura che trattano lo stesso te­
ma, ma in contesti culturali e sociali diversi, è la interdisciplinarità del­
l’approccio: psicologi, psichiatri, operatori sociali, avvocati e giudici 
danno apporti e forniscono riflessioni sull’evento separazione/divor- 
zio. Ne emerge un quadro ricco di intrecci di significati che compren­
dono al loro interno sia i problemi relativi agli aspetti legali che i 
problemi connessi agli aspetti più squisitamente psicologici.
Alla interdisciplinarità emergente nella elaborazione teorica sul pro­
cesso di separazione fa riscontro l’interdisciplinarità che caratterizza 
il momento operativo.
Quando alcuni anni fa abbiamo iniziato la ricerca-intervento espo­
sta in questo libro ci siamo posti in una prospettiva che ci rendeva in­
terlocutori sia del sistema giudiziario che di quello familiare, in quanto 
consulenti “richiesti” dal primo e “proposti”/“imposti” al secondo. Im­
pegnati nella relazione con l’uno e con l’altro, nella posizione di “con­
sulenti tecnici d’ufficio” del giudice, ci siamo dedicati alla ricerca del 
senso del conflitto coniugale da indicare al giudice stesso, e delle possi­
bilità di spazi per un esercizio congiunto2 delle funzioni genitoriali nel­
le situazioni di separazione caratterizzate da una “cronicità del con­
flitto”, nella prospettiva di individuare e orientare i possibili sviluppi 
della vita familiare.
Nell’imboccare il nostro percorso di ricerca siamo partiti da alcuni 
presupposti che ci derivavano dalla riflessione sulle teorie e sulla prati­
ca clinica, oltre che dalla esperienza di collaborazione con il Tribuna­
le, in particolare per chi di noi si era occupato di affido ed adozione.
Due ci sono parsi i punti fermi che potevano illuminare il cammino 
di ricerca che stavamo per intraprendere: il primo è rappresentato dal 
riconoscimento della sopravvivenza del sottosistema parentale alla rot­
tura coniugale messa in atto con la separazione, il secondo è costituito 
dalla individuazione dello stretto collegamento tra una buona elabora­
zione della separazione da parte dei bambini e la possibilità per essi 
di mantenere rapporti affettivamente significativi con entrambi i ge­
nitori separati, durante e dopo la separazione.3 Tra l’altro su questo 
punto le ricerche longitudinali di Wallerstein e Kelly,4 da poco pub­
blicate, costituivano un importante verifica e riferimento. Sottolinea­
re l’importanza della continuità della relazione del bambino con 
entrambi i genitori separati appariva però in contrasto con una posi­
2

---

Il legame disperante
zione dominante la letteratura internazionale di quegli anni e che an­
cora annovera numerosi sostenitori e raccoglie ampi consensi.
I criteri psicologici per la decisione di affidamento
Alcuni autorevoli studiosi5 sostenevano che di fronte al problema 
della scelta del genitore occorreva seguire il criterio del “genitore psi­
cologico”, indicando con questo termine chi ha stabilito o è in grado 
di stabilire con il bambino un legame emotivo personalizzato sulla ba­
se del rapporto quotidiano con lui. In questo legame privilegiato il bam­
bino dovrebbe trovare risposta ai bisogni di cure fisiche e di nutrimento, 
di conforto, di affetto, di stimoli sempre nuovi e all’esigenza di sentir­
si amato, stimato e desiderato. L’obiettivo del giudice doveva consi­
stere nel favorire il mantenimento della relazione tra genitore psicologico 
e bambino. Sarebbe stato poi il genitore prescelto a decidere se e quanto 
consentire il mantenimento del rapporto del figlio con l’altro genitore. 
Infatti, a proposito delle decisioni sull’affidamento dei bambini, veni­
va da un lato sottolineato il limite della legge, che non ha capacità per 
sé di influire sullo sviluppo delle relazioni tra persone, dall’altro l’im­
possibilità di operare previsioni a lungo termine sullo sviluppo delle 
relazioni genitore-figlio. Da ciò consegue l’inopportunità della formu­
lazione di decreti che stabiliscano per il futuro precise condizioni, quali 
ad esempio le modalità di “visita” tra il bambino e il genitore non affi­
datario. Gli stessi autori sostenevano che il rapporto tra Tribunale e 
famiglia dovesse seguire il criterio del minimo intervento dello stato 
nella vita familiare, che deve rimanere questione privata tranne gravi 
casi di abbandono o carenza di cure. Questa conclusione risultava mo­
tivata fondamentalmente dalla priorità assegnata alla linea-guida della 
“continuità della relazione” tra adulto e bambino. Secondo gli autori, 
infatti, ogni intervento del Tribunale nella famiglia rischia di intro­
durre discontinuità nel rapporto genitore-figlio.
Lo sforzo degli autori nel loro libro, assai interessante, era di indi­
care ai giudici, o a chi fosse tenuto a prendere decisioni in merito al­
l’affidamento dei bambini, alcune linee di sviluppo psichico del bambino 
che potessero guidare la decisione. La prima, relativa alla continuità 
della relazione, implicava secondo gli autori la necessità che la decisio­
ne dell’affidamento dei figli nei casi di separazione e divorzio fosse 
passibile di un unico ricorso in un tempo immediatamente successivo 
al decreto, senza altre possibilità di appello, in modo che il bambino 
non rimanesse a lungo in una situazione di incertezza. La seconda linea­
3

---

V. Cigoli, C. Galimberti, M. Mombelli
guida, relativa al rispetto del senso del tempo del bambino, diverso 
in dipendenza dell’età e dei sentimenti soggettivi suscitati dalle fru­
strazioni e dalle pressioni emotive, portava poi gli autori a stabilire la 
necessità di rendere le procedure di affido quanto più veloci possibile, 
considerandole alla stregua di vere e proprie questioni di “urgenza”, 
bisognose di priorità rispetto ad altre attività del Tribunale. La terza 
linea-guida riguarda i limiti della legge e delle conoscenze del giudice 
che consentano di formulare effettive previsioni sulla evoluzione futu­
ra delle relazioni. Ne conseguiva per gli autori la necessità che il giudi­
ce stabilisca chi avrà l’affido del bambino, ma non come dovrà 
realizzarlo. La non definitività della decisione e la attuata specifica­
zione di precise condizioni infatti offrirebbe spazio a rivendicazioni 
di ogni genere tra i genitori insoddisfatti ed in continua richiesta di 
cambiamento. Nei casi di affido controverso veniva offerto dagli au­
tori un nuovo criterio o, meglio, un nuovo contenuto al vecchio crite­
rio del “miglior interesse del bambino”, che a loro parere si limitava 
a tutelare la salute fisica del bambino, lasciando poi prevalere gli inte­
ressi degli adulti sui bisogni psichici dei bambini. Si trattava della “al­
ternativa meno dannosa” a disposizione per salvaguardare la crescita 
del bambino.
Innanzitutto dunque un ridimensionamento dei poteri della legge 
sulle relazioni umane: si propone a coloro che devono decidere le sorti 
degli affidamenti di non aspirare ad un “miglior” interesse del bambi­
no, ma ad una alternativa “al minimo” dannosa. Optare per questa al­
ternativa significa poi per gli autori favorire la possibilità che il bambino 
possa mantenere un rapporto continuativo con “al minimo” un adulto 
che sia o voglia diventare “genitore psicologico”.
Gli stessi autori però già nell’edizione del 1980 dovevano difender­
si dalle critiche avanzate da più parti al privilegio da essi dato alla rela­
zione genitore affidatario-bambino, ed al potere lasciato al primo di 
consentire o meno la continuazione del rapporto con l’altro genitore. 
Infatti ciò sembra favorire l’espressione dei risentimenti e delle riven­
dicazioni del genitore affidatario, spesso con il risultato della interru­
zione della relazione del bambino con l’altro genitore.
Appariva dunque assai prezioso lo sforzo di fornire tracce di lavoro 
tese a favorire il rispetto dei bisogni dei bambini nelle decisioni di af­
fidamento; un poco ingenuo, però, si rivelava il tentativo di dedurre 
alquanto meccanicamente conseguenze applicative che richiedevano pro­
fonde modifiche in campo giuridico (teorico e operativo). Parevano ne­
cessarie risposte più elaborate ed articolate al problema, oggi ancora 
4

---

Il legame disperante
assai attuale, del modo in cui la legge possa, attraverso la manipolazio­
ne del mondo esterno del bambino, proteggere e favorire la sua cresci­
ta fisica e lo sviluppo emotivo. Inoltre la posizione indicata dagli autori 
era apparsa a noi riduttiva della complessità delle relazioni familiari 
in quanto centrata su una contrapposizione tra interessi/bisogni del bam­
bino e interessi/bisogni dell’adulto, contrapposizione che vedeva il bam­
bino quale vittima dell’ambiente circostante. Essa ci è subito apparsa 
alquanto semplicistica, poiché centrata su un modello “personologico” 
fondato sulla individuazione delle caratteristiche di personalità indivi­
duale e poco sensibile agli aspetti di interazione. Infine ci sembrava 
che l’attenzione andasse rivolta non tanto ad individuare la priorità 
della relazione con un genitore rispetto a quella con l’altro, quanto in­
vece a considerare 1’“interesse della famiglia” come possibilità di sal­
vaguardare la continuità della storia del bambino e delle sue relazioni 
affettive.
Il cambiamento dei criteri
Ci siamo rivolti allora a considerare quale fattore critico nella valu­
tazione delle capacità genitoriali la disponibilità di ciascun genitore a 
permettere all’altro di mantenere la relazione con il figlio, anche a se­
parazione avvenuta. Una volta adottato questo criterio, non risultava 
possibile limitarci ad una osservazione e conoscenza dei singoli com­
ponenti la famiglia, né'all’analisi della diade genitore-bambino, ma oc­
correva allargare il campo dell’osservazione alla triade genitori-bam­
bino.6
In effetti, i risultati delle ricerche più recenti hanno portato nuovi 
elementi di verifica degli esiti positivi di un rapporto continuativo tra 
genitore non affidatario e figli; oltre alle già citate Wallerstein e Kel­
ly, va ricordato in proposito Gardner, terapeuta infantile che dalla lunga 
esperienza clinica coi bambini di famiglie disgregate rileva che il man­
tenimento di un rapporto costante tra bambino e genitore non affida­
tario, e inoltre il “ragionevole” contatto tra i due genitori, preserva 
i figli da reazioni psicopatologiche.7 Kaslow, da parte sua, ritiene sia 
compito del terapeuta che lavora con la coppia durante la fase degli 
accordi sulla separazione quello di indicare ai genitori la necessità di 
rispettare il bisogno dei bambini di poter accedere ad entrambi i geni­
tori, di sapere che entrambi continueranno a voler loro bene e a far 
parte della loro vita anche dopo la separazione.8
Il confronto con la letteratura americana di quegli anni ci ha porta- 
5

---

V. Cigoli, C. Galimberti, M. Mombelli
to anche alla rilevazione della grande varietà di interventi psicosociali 
proposti nei confronti della famiglia in via di separazione/divorzio o 
a separazione/divorzio già avvenuti.
In particolare si stava sviluppando allora l’attenzione per quelle for­
me di consulenza, individuate con il termine di mediation,9 in cui av­
vocati e operatori psicosociali mettono in atto una collaborazione allo 
scopo di attenuare l’intensità del conflitto tra i coniugi e salvaguarda­
re l’interesse dei figli coinvolti in esso, aiutando gli adulti a stabilire 
capacità di cooperazione.
Rispetto alla molteplicità delle proposte volte ad aiutare adulti e bam­
bini coinvolti nell’esperienza dolorosa della separazione coniugale, as­
sistiamo infine, in tempi più recenti, ad uno sforzo di sistematizzazione 
delle numerose proposte terapeutiche e di consulenza, e di precisazio­
ne della tecnica all’interno di ciascuna di esse. Nel loro articolo del 
1983, ad esempio, Sprenkle e Storm giungono ad elencare sei catego­
rie che raggruppano gli interventi terapeutici sui quali sono state ef­
fettuate ricerche empiriche: interventi di mediazione, di consultazione 
sulla conciliazione in collegamento con il Tribunale, di valutazione glo­
bale, di conduzione di gruppi di persone divorziate, di tecniche di se­
parazione, di consulenza coniugale in cui il divorzio è un risultato non 
posto inizialmente come obiettivo.10
L’estrema varietà degli interventi proposti potrebbe essere intesa co­
me espressione di un “allegro eclettismo” dell’area psicologica clinica, 
in particolare del contesto socioculturale statunitense; ma se seguiamo 
il presupposto teorico secondo cui con la separazione ed il divorzio a 
vivere perdite e disorganizzazioni nella loro vita sono sia i genitori che 
i figli, esso ci conduce a considerare la necessaria complessità dei cam­
biamenti che la separazione avvia sia a livello individuale che di cop­
pia e di famiglia. Ne consegue l’emergere di una molteplicità di punti 
di vista che ritagliano nell’evento familiare della separazione e del di­
vorzio oggetti di indagine e di intervento diversi.
Per quanto ci riguarda, il confronto con le diverse forme di consu­
lenza e di terapia alla famiglia che vive una separazione o un divorzio 
è rimasto un interesse costante nel corso della ricerca, in particolare 
perché ripetutamente nel nostro lavoro ci siamo imbattuti in molte delle 
questioni individuate a proposito delle cosiddette “terapie del divor­
zio”. Infatti pur non essendo la ricerca da noi proposta né strutturata, 
né presentata alle persone come momento di terapia, gli incontri dei 
ricercatori con i diversi componenti la famiglia sono apparsi via via 
investiti di attese e significati di aiuto e consiglio, e utilizzati in que­
6

---

Il legame disperante
sto modo dalle famiglie al di là degli obiettivi che i ricercatori si erano 
prefissati.
Questioni quali il sostegno delle capacità genitoriali, l’intervento at­
tivo degli adulti nella definizione delle condizioni di affidamento dei 
figli e in genere negli accordi che riguardano il loro futuro, la indivi­
duazione di capacità cooperative pur nei contrasti della separazione, 
l’opportunità della continuazione del rapporto del bambino con entram­
be le figure parentali, oggi al centro della letteratura più qualificata 
sull’intervento terapeutico, sono anche i temi che hanno attraversato 
la nostra riflessione nel corso del lavoro.
Il contesto teorico della nostra ricerca comprende dunque sia le ac­
quisizioni degli studi sulla separazione coniugale ed i suoi effetti sui 
figli,11 sia l’analisi di tecniche e metodi di valutazione familiare ed in­
dividuale applicati nella consulenza peritale (vedi cap. II), sia la consi­
derazione di obiettivi e tecniche dei diversi interventi terapeutici 
proponibili lungo il processo di separazione. Di questa terza area di 
interesse tratterò nelle pagine che seguono: nel panorama attuale pre­
sentato dalle riviste e dai testi principali sul tema ho voluto cercare 
di cogliere differenze ed analogie tra i modi di intervento proposti e 
tra le loro finalità. Nel fare questo ho compreso nella categoria “tera­
pia del divorzio” tutte quelle forme di intervento che si propongono 
finalità di cambiamento, individuale e del sistema familiare o di un 
sottosistema di esso, sia sul piano intrapsichico che relazionale. Ho con­
siderato quindi sia attività indicate col termine “consulenza” (counse­
ling) sia quelle indicate col termine “terapia” (therapy) sia infine quelle 
indicate col termine “mediazione” (mediation).12
LA DECISIONE DELL’AFFIDAMENTO: 
GJ f, C
DELEGA O RESPONSABILITÀ 
0 ' 
( f
L'inizio
L’intervento psicologico nella fase di separazione non può prescin­
dere dal contesto legale della separazione stessa, che comporta l’ingresso 
sulla scena familiare di personaggi quali avvocati e giudici, interlocu­
tori obbligati dei componenti la coppia in via di separazione, o già se­
parata ma con contrasti riguardo all’affidamento dei figli.
In particolare ciò vale quando, come nel caso della nostra ricerca, 
si accetti anche la posizione di consulente del giudice, incaricato di os­
7

---

V. Cigoli, C. Galimberti, M. Mombelli
servare le relazioni nella famiglia disgregata al fine di fornire elementi 
e criteri in merito all’affidamento dei figli.
Nei casi di un conflitto sull’affidamento dei figli, che può anche sfo­
ciare, come in alcuni casi da noi seguiti, in una richiesta al giudice di 
revisione delle condizioni di separazione già stabilite, il contesto pro­
posto al primo incontro con gli avvocati e/o giudici è tradizionalmente 
quello della lite, o contesto giudiziale. Esso rileva la diversità delle po­
sizioni degli “avversari”, promuove la ricerca di prove a favore dell’u­
no e contro l’altro, definisce l’obiettivo per ciascun partner di risultare 
“vincitore” rispetto ad un “perdente”.
Di fronte a ciò, solitamente, ciascuno dei due coniugi affida i propri 
interessi e consegna le proprie prospettive per il futuro all’avvocato 
che lo rappresenta in Tribunale.
In questa procedura la posizione dei due coniugi è spesso poco atti­
va (dunque poco prepara alle successive responsabilità e difficoltà del 
postseparazione); il sistema legale appare massimamente strutturato, 
“accontentandosi” di una bassa partecipazione delle parti che ad esso 
di frequente credono di aver affidato i loro problemi.
La responsabilità di collaborare
La messa in atto di strategie per vincere porta al risultato di una 
esacerbazione del conflitto tra i partner e quasi sempre di una dimi­
nuita capacità di collaborare come genitori in merito ai problemi dei 
figli nel periodo successivo alla separazione. Al contrario, proprio lo 
sviluppo di capacità collaborative e di un contesto “costruttivo”, pur 
nel conflitto, paiono rappresentare le condizioni per una riorganizza­
zione familiare successiva alla separazione che sia rispettosa delle esi­
genze dei figli di continuità e di stabilità nelle relazioni. L’instaurarsi 
di un tale contesto aiuta i genitori a recuperare l’attenzione al benes­
sere dei bambini in un momento in cui il figlio può rappresentare so­
prattutto un “attributo desiderato” della propria identità di fronte alla 
perdita di autostima che la separazione comporta e l’affidamento a sé 
del figlio diventa simbolo, per il genitore, della propria ritrovata potenza.
Sullo sfondo della discrepanza tra la procedura giuridica che separa 
gli interessi delle parti e la realtà familiare che presenta un interesse 
comune - il figlio - non “suddivisibile” ma semmai “condivisibile”, 
pare definirsi lo spazio per un intervento di consulenza che si ponga 
l’obiettivo di favorire il consolidamento di aree di cooperazione tra i 
due genitori separati, in particolare per quanto riguarda le decisioni 
8

---

Il legame disperante
relative ai figli. Entro questo contesto i genitori (“le parti”) sono sol­
lecitati ad essere pienamente responsabili di sé, delle decisioni che ri­
guardano il proprio futuro, al contrario di quanto accade all’interno 
del sistema legale oppositivo in cui sono “altri” estranei alla famiglia 
ad individuare le soluzioni (avvocati, periti, giudici).
Un risultato: gli accordi
La consulenza in fase di separazione potrebbe dunque raggiungere 
lo scopo di evitare ai genitori un procedimento per “parti contenden­
ti” e preparare invece le basi per un processo per “parti convergenti”; 
ciò implica anche evitare che si giunga ad accordi consensuali che sia­
no l’esito di suggerimenti o imposizioni di terze persone piuttosto che 
di trattative condotte dagli stessi coniugi nella consapevolezza dei bi­
sogni di ciascuno dei due. Infatti si verifica spesso che gli accordi con­
sensuali siano raggiunti assai superficialmente, cosicché non reggono 
nel tempo e vengono seguiti a breve distanza dalla richiesta di revisio­
ne delle disposizioni, avanzata da uno o entrambi i genitori.13
Spesso né i suggerimenti degli avvocati né la prescrizione del giudi­
ce dell’accordo tra gli ex coniugi si dimostrano efficaci ai fini di una 
effettiva collaborazione nel prosieguo della vita familiare del post­
separazione, mentre la possibilità di svolgere un’esperienza, anche breve, 
di “trattativa” di coppia già durante la fase della decisione legale fa 
emergere le potenzialità cooperative dei due genitori, come noi stessi 
abbiamo potuto verificare nel corso della ricerca.14
La mediazione
La mediazione è un tipo di intervento che negli Stati Uniti ha svi­
luppato tecniche e metodologie assai particolareggiate, proprio nell’in­
tento di promuovere le negoziazioni all’interno di una specifica coppia 
in via di separazione.15 Condizione di tale intervento è che i due com­
ponenti la coppia riconoscano il bisogno reciproco di coordinare azio­
ni ed idee anziché di contrapporle, per raggiungere un accordo e 
concordare un progetto che risulti accettabile e percorribile per le per­
sone implicate. Mentre la scelta della contrapposizione comporta la de­
lega ad un "terzo” del potere decisionale dei membri della coppia (sarà 
il giudice a “dare sentenza”), nel caso della ricerca di un accordo il po­
tere decisionale rimane ad essi, ed il “terzo”, in questo caso il “media­
tore”, aiuta i coniugi a pervenire ad una decisione congiunta piuttosto 
9

---

V. Cigoli, C. Galimberti, M.. Mombelli
che sostituirsi ad essi nel prendere la decisione. Il mediatore aiuta a 
definire i problemi analizzandone le diverse possibili soluzioni, secon­
do precise regole di procedura e con l’intervento dell’avvocato a ratifi­
care gli accordi raggiunti. Se poi consideriamo l’intervento di mediazione 
all’interno del processo di separazione, esso assume anche la funzione 
di avviare la famiglia verso una nuova riorganizzazione, sottolineando 
che con la separazione non si tratta di una “fine” dei legami familiari 
ma piuttosto di una loro ristrutturazione: di conseguenza viene l’op­
portunità di includere la mediazione negli interventi di terapia, poi­
ché il mediatore, offrendo una procedura per diminuire il conflitto e 
facilitare gli accordi, interviene in un processo di maturazione indivi­
duale e di gruppo, facilitando il cambiamento.
Le ricerche condotte sulla mediazione si sono rivolte ad approfon­
dire non solo i suoi effetti, ma anche l’indicazione ad essa. La media­
zione infatti non risulta proponibile a tutte le coppie con contrasti 
relativi all’affidamento dei figli, ma soltanto a quelle le cui caratteri­
stiche soddisfano alcune condizioni fondamentali.
Il mediatore perciò deve valutare innanzitutto le possibilità di mo­
tivare i componenti la coppia alla collaborazione, e farsi guidare da pre­
cisi criteri. Kressel al proposito suggerisce che l’alto livello del conflitto, 
la scarsa comunicazione esistente all’interno della coppia intorno alla 
decisione di divorziare e l’alto grado di ambivalenza nei confronti del­
la relazione matrimoniale16 sono fattori la cui presenza rende diffici­
le un lavoro “orientato al compito” quale è richiesto alla coppie nella 
mediazione.
La perizia f ■
Per le coppie che non possono avvantaggiarsi di una procedura che 
sviluppa le capacità di negoziazione rimane la possibilità di seguire la 
strada della “valutazione” operata da un consulente interpellato in fun­
zione della decisione del Tribunale. Si tratta di quella che comunemente 
chiamiamo “perizia”. In America il perito è definito evaluator o impar­
tial expert in contrapposizione alla “parzialità” attribuita invece all’av­
vocato. Anche su questo tema esiste una vasta letteratura, nella quale 
si intrecciano osservazioni di tipo psicologico e di tipo giuridico. Dal 
nostro punto di vista è interessante chiedersi se anche nel caso della 
perizia sia possibile ricercare una procedura che favorisca la responsa­
bilità e la partecipazione attiva dei componenti la coppia genitoriale. 
La risposta a questo interrogativo ci pare positiva. Essa consiste, co­
lo

---

Il legame disperante
me abbiamo ipotizzato nella nostra ricerca, nella verifica di potenzia­
lità cooperative tra i genitori messe in atto durante gli incontri di 
valutazione. In questo caso la perizia verrebbe a costituire una “pale­
stra di prova” della relazione coparentale nella fase di postseparazio­
ne. Esemplare a questo proposito è la procedura adottata da Gardner 
tesa a dare/restituire responsabilità ai genitori.17 L’inizio del lavoro di 
consulenza/perizia è subordinato all’approvazione, sottoscritta dai due 
componenti la coppia, del lavoro che l’esperto si accinge a compiere 
e che è stato previamente descritto nei particolari ai potenziali clienti. 
Gardner si prefigge l’obiettivo di poter condurre la valutazione come 
se questi ultimi si fossero rivolti spontaneamente con una richiesta di 
consulenza o terapia; in questo caso avviene dunque che il perito pri­
vilegi il rapporto di fiducia esperto-genitori su quello esperto-giudice. 
Al termine del lavoro inoltre discute le conclusioni della sua valutazio­
ne insieme ai genitori ed ai figli, esplicita osservazioni e raccomanda­
zioni, lasciando la possibilità che ciascun genitore e ciascun figlio 
“corregga” eventuali deformazioni che ritiene il perito abbia costruito 
sulla loro situazione familiare; tutto ciò avviene prima della stesura della 
relazione finale al giudice.
Alcune caratteristiche del campione
Nella nostra ricerca, le famiglie che hanno costituito il campione si 
collocano in quella fascia che potremmo definire “non mediabile”. Es­
se erano caratterizzate dal disaccordo costante presente in alcune an­
che a distanza di anni dalla separazione; inoltre il contrasto tra conflitto 
e bisogno di coordinare le azioni per raggiungere un accordo, da cui 
scaturisce il processo dinamico interattivo della mediazione, appariva 
totalmente spostato sugli aspetti conflittuali della relazione.
Si trattava inoltre di coppie la cui storia presentava spesso ricorsi 
al Tribunale per accuse reciproche di inadeguatezza o di violenza: la 
fiducia reciproca dei componenti appariva assai scarsa e l’intento no­
stro di individuare segnali di disponibilità alla cooperazione richiede­
va un’indagine che potesse disporre di strumenti capaci di cogliere 
segnali anche molto deboli.
Sembravano dunque coppie portatrici di un conflitto ormai troppo 
cronicizzato per poter essere loro proposto un intervento di mediazio­
ne. Non rimaneva che tentare la via della perizia, trasformandola in 
un senso nuovo e cioè con particolare attenzione dedicata dagli esperti 
alle relazioni familiari sopravvissute alla separazione. Per quanto ri­
ll

---

V. Cigoli, C. Galimberti, M. Mombelli
guarda la soluzione proposta in conclusione alla perizia, intorno all’i­
potesi di affido ad un genitore o all’altro, ci sembrava chiaro che nelle 
situazioni delle famiglie da noi conosciute sarebbe stata sconsigliabile 
una soluzione di affido congiunto. Infatti in esso è essenziale l’impe­
gno attivo di entrambi i genitori a crescere i figli e dunque la disponi­
bilità a rispettare ed apprezzare l’impegno dell’altro genitore, a tollerare 
le differenze nei valori e nei comportamenti, a lasciare che il bambino 
“acceda” all’altro genitore, ad assumersi la responsabilità delle proprie 
azioni.18
L’affido congiunto dà riconoscimento ufficiale a quello sviluppo della 
situazione di postseparazione nel quale entrambi i genitori continuano 
a condividere la responsabilità delle decisioni relative alla crescita e 
all’educazione dei figli. Esso si realizza dunque laddove sia presente 
un livello minimo di fiducia riguardo le capacità genitoriali dell’altro. 
Vale la pena spendere qualche altra parola sul tema dell’affido congiunto, 
sottolineando quanto sia interessante che la legge stessa19 lo preveda 
come spazio nel quale trova posto la partecipazione attiva di entrambi 
i genitori alla vita del figlio dopo la separazione.
L’offerta della possibilità dell’affido congiunto non comporta però 
che necessariamente tutte le persone possano o debbano utilizzarla, 
e che esso venga a costituire la miglior soluzione per il benessere di 
adulti e bambini. Nella situazione statunitense ad esempio, dove l’af­
fido congiunto è praticato da diversi anni, si tende ad individuare un 
certo numero di criteri che indichino per quali famiglie è adeguata la 
soluzione della joint custody, e a promuovere ricerche sugli effetti dei 
diversi tipi di affidamento.20
La stessa separazione consensuale non garantisce le condizioni otti­
mali; essa, come già visto, può essere infatti l’esito di una temporanea 
“messa tra parentesi” dei contrasti tra i coniugi che riaffiorano in sede 
di postseparazione investendo la “gestione” dell’affidamento dei figli. 
Volgy ed Everett elencano tra le ragioni del fallimento dell’affido con­
giunto l’eccessiva intrusività e vendicatività dei due ex coniugi, dovu­
te al mancato completamento della separazione emotiva dal partner. 
In questi casi l’affido congiunto viene a rappresentare uno strumento 
di controllo sulla vita dell’ex coniuge, di ritorsione e di intromissione 
piuttosto che costituire una possibilità di ridurre il contrasto tra i ge­
nitori, poiché con esso nessuno dei due viene minacciato della perdita 
del figlio.
12

---

Il legame disperante
L’INTERVENTO TERAPEUTICO: 
INDICAZIONE E OBIETTIVI
La mediazione come terapia
Gli sviluppi dell’intervento di mediazione successivi al modello pro­
posto da Coogler portano nella direzione di un ampliamento della gamma 
degli obiettivi terapeutici perseguiti. Ad esempio, si sottolinea l’im­
portanza della chiarificazione dei motivi che hanno portato alla fine 
della relazione di coppia e alla decisione di separarsi o divorziare; si 
tende a favorire la responsabilità dei componenti la coppia nella fase 
legale della separazione, facilitando un ruolo attivo nell’incontro con 
il sistema giuridico e gli operatori che lo rappresentano, e si cerca in 
maniera sempre più accentuata di incoraggiare i partner ad attuare una 
riorganizzazione della vita.
Già nelle trattative della mediazione si vuol evidenziare il bisogno 
del bambino di poter continuare ad accedere ad entrambi i genitori 
anche dopo la separazione e il “criterio dell’accesso” che per alcuni te­
rapeuti viene a guidare la scelta del genitore affidatario; inoltre, spes­
so viene enfatizzata la necessità che gli ex coniugi offrano al bambino 
un permanente clima cooperativo.
La mediazione ha così l’obiettivo di far sì che i coniugi arrivino con­
cordi davanti al giudice, in particolare sulla decisione relativa all’affi­
damento dei figli, ed inoltre cerca di aiutare adulti e bambini alla 
riflessione sui sentimenti legati alla separazione e sui compiti del post­
separazione.
Nella nostra ricerca abbiamo osservato che favorire i coniugi nel- 
l’arrivare ad una decisione congiunta sul bambino consente contem­
poraneamente di sperimentare nuove modalità di relazione possibili per 
il presente ed il futuro dei componenti la famiglia.
In fase di consulenza in merito all’affido dei figli assumono impor­
tanza infatti gli accordi raggiunti, non solo e non tanto per l’accura­
tezza della formulazione finale di essi, quanto per il processo attraverso 
cui gli ex coniugi sono stati condotti a raggiungerli: tale processo com­
porta il riconoscimento dei propri bisogni e di quelli dell’altro, la ri­
flessione sui modi del comunicare nella coppia, la ricerca di risposte 
ai bisogni diversi dei componenti la famiglia, l’esercizio della corre­
sponsabilità parentale nei confronti dei figli.
Rispetto alla mediazione va detto infine che le ricerche svolte in me­
rito ai suoi effetti offrono una verifica empirica sufficiente per affer­
13

---

V. Cigoli, C. Galimberti, M. Mombelli
mare che tale intervento, nei casi di affidamento dei figli, sia preferibile 
ad una procedura giudiziale, cioè per opposizione; in particolare nelle 
coppie che hanno fruito della mediazione si rileva un maggior grado 
di accordo conseguito tra i partner, maggior soddisfazione per la solu­
zione raggiunta, riduzione delle liti successive alle disposizioni finali 
del giudice e aumento degli affidi congiunti.
L’indicazione al trattamento
Per quanto riguarda le altre forme di intervento terapeutico nella 
separazione e nel divorzio non esistono invece ancora dati sufficienti 
per poter concludere che esse siano di sicura efficacia e che l’esito po­
sitivo non sia dovuto al caso.
Anche rispetto alla questione dell’indicazione al trattamento le ri­
cerche e gli approfondimenti teorici appaiono insufficienti.
Per la mediazione si è già visto come gli autori elenchino indicazio­
ni e controindicazioni individuando tipologie di coppia: la mediazione 
non è indicata per la coppia con un alto livello di conflittualità e/o con 
un alto livello di non reciprocità nella decisione di divorziare. Inoltre 
la mediazione è indicata quasi esclusivamente per la “fase giuridica” 
del processo di separazione, in particolare prima della sentenza del Tri­
bunale.
L’indicazione viene fornita in questo caso tenendo conto del “desti­
natario dell’intervento” e del “momento del processo di separazione 
in cui si colloca l’intervento”. Nelle cosiddette “terapie del divorzio” 
riguardo alla prima delle due variabili le proposte sono varie: a volte 
viene privilegiato il bambino, a volte l’adulto, a volte la coppia degli 
adulti, a volte l’intera famiglia. Spesso si prevedono forme diversifica­
te di trattamento proprio in relazione al momento attraversato dalla 
famiglia in via di separazione o separata, oltre che in relazione alla spe­
cificità dei problemi da trattare.
Così si può rilevare che ai fini dell’indicazione al trattamento emer­
gono principalmente il criterio del “fuoco" o dell’“unità di analisi" da 
trattare e il criterio della fase della separazione che la famiglia sta attra­
versando.
In base al primo criterio ad esempio Nichols, che si occupa partico­
larmente degli interventi nella fase di postseparazione, prevede l’uti­
lizzo vuoi della terapia con l’intera famiglia, vuoi della terapia del 
sottogruppo genitore-figlio o del sottosistema fraterno, vuoi del trat­
tamento individuale.21 La scelta di quali siano le persone da chiama­
14

---

Il legame disperante
re in terapia viene attuata tenendo conto dei problemi che devono essere 
via via affrontati nel postdivorzio all’interno di una stessa situazione 
familiare.
Seguire il criterio della “fase” del processo di separazione/divorzio 
in cui la famiglia si trova al momento della consultazione, significa per 
alcuni autori considerare i diversi compiti evolutivi di ciascun compo­
nente. In base ad essi possono variare anche gli obiettivi terapeutici 
e le modalità dell’aiuto che è possibile offrire alle persone.
Gli stadi della separazione e le zone d’intervento
Un esempio particolarmente completo e articolato di individuazio­
ne della opportunità di trattamenti diversi in relazione alla fase attra­
versata nel processo di separazione/divorzio è rappresentato dallo schema 
proposto da Kaslow.22 Per ogni stadio della separazione (secondo la 
scansione di Bohannan e Kressel) l’autore indica i sentimenti ed i compiti 
che si delineano per i componenti la famiglia, e gli interventi terapeu­
tici adeguati. Kaslow distingue tra la fase di “predivorzio”, in cui il 
trattamento privilegiato è di coppia, e le fasi successive in cui si posso­
no utilizzare varie forme di terapia, dalla terapia familiare, alla terapia 
individuale degli adulti e dei bambini, alla terapia di gruppo degli adulti 
e dei bambini in dipendenza dai sentimenti, dalle azioni e dai compiti 
che caratterizzano ogni sottofase.
Più in generale viene operata una distinzione tra le forme di divorce 
counseling, che si situano nel periodo che precede la sentenza di sepa­
razione/divorzio, e le forme di post-divorce interventions, che si collo­
cano dopo il completamento della procedura legale. Ciò in 
corrispondenza alla scansione in fasi del processo di separazione/divorzio, 
effettuata secondo la necessità di considerare la dimensione temporale 
della separazione, che non coincide con la semplice decisione ma ha 
tempi lunghi di risoluzione e di sviluppo. La differenziazione tra i vari 
stadi della separazione viene operata sulla base dei sentimenti predo­
minanti nei coniugi verso la relazione, e delle azioni ad essi legate. Se 
seguiamo la scansione del processo di separazione in tre momenti23 
possiamo individuare un primo stadio della decisione, uno stadio lega­
le e uno stadio postlegale. Nella fase della decisione la consulenza ha 
l’obiettivo di valutare le possibilità che i bisogni di ciascuno trovino 
o meno risposte nella continuazione del matrimonio, ed eventualmen­
te di accompagnare la coppia nella decisione di separarsi. Essa è foca- 
lizzata sulla comprensione del ruolo che ciascuno dei coniugi ha avuto 
15

---

V. Cigoli, C. Galimberti, M. Mombelli
nel fallimento della relazione coniugale e cerca di favorire il processo 
di individuazione, spesso deficitario in questi casi. Nella fase legale, 
la consulenza è mirata ad aiutare la coppia a trovare punti di accordo 
ed a sviluppare un grado minimo di fiducia, spesso persa nella fase pre­
cedente in cui si sono invece evidenziati gli aspetti di massimo disac­
cordo che ha condotto alla separazione. In questa fase particolare 
attenzione va data agli sviluppi che la decisione di separarsi ha portato 
nella vita dei figli e nella relazione genitori-figli. I bambini infatti pos­
sono trovarsi nella posizione di “strumenti” per appoggiare la causa 
dell’uno o dell’altro genitore, per impedire il distacco o per accelerar­
lo. La consulenza all’intera famiglia viene considerata in questo caso 
particolarmente opportuna, per prendere in esame bisogni ed emozio­
ni di tutti i suoi componenti.
Nella fase postlegale, in cui l’obiettivo terapeutico è l’elaborazione 
della separazione, la varietà delle forme di trattamento suggerite è as­
sai ampia. Alcuni autori vedono l’opportunità del trattamento indivi­
duale, altri quella del trattamento con l’intera famiglia dal momento 
che le funzioni genitoriali e le relazioni genitore-figlio continuano an­
che dopo la separazione. In questa fase inoltre viene introdotta una 
forma di trattamento nuova rispetto a quella delle fasi precedenti, cioè 
il gruppo.
Si può trattare sia di gruppi focalizzati sulla crisi attraversata dagli 
adulti nella fase acuta della separazione, sia di gruppi focalizzati sul 
rapporto genitore-figlio con obiettivi educativi e di sostegno. Nel pri­
mo caso, il gruppo dovrebbe aiutare a superare i sentimenti di scacco 
e di svalorizzazione di sé, di perdita di identità che la rottura coniuga­
le comporta, e a guarire la ferita narcisistica che si crea in ciascun part­
ner. La partecipazione al gruppo viene incontro al desiderio di uscire 
dalla solitudine a cui la separazione ha portato, e di comprendere ciò 
che è avvenuto; esso inoltre favorisce il “rientro” di ciascun parteci­
pante nel gruppo sociale attraverso la “restituzione” di un’immagine 
di sé positiva.
Nel secondo caso, l’obiettivo del gruppo è di aiutare i figli attraver­
so il sostegno fornito ai genitori. In genere si offrono informazioni che 
aiutino i genitori a prevenire difficoltà future per i loro figli, si favori­
sce la presa di coscienza della responsabilità e della funzione che han­
no i genitori nell’aiutare i figli ad elaborare la separazione.
I gruppi del primo tipo appaiono particolarmente opportuni nel pe­
riodo immediatamente successivo alla fase giuridica, quando l’interes­
se degli ex coniugi è teso a superare i sentimenti di incertezza e di perdita 
16

---

Il legame disperante
di stima di sé, mentre i gruppi del secondo tipo sono più utili quando 
la separazione è avvenuta da alcuni mesi. In questo caso i partner sono 
più in grado - perché più distanti dall’evento - di guardare ai com­
piti ed alle responsabilità parentali.2'’
L’INTERVENTO TERAPEUTICO: COME AIUTARE IL BAMBINO
L’indicazione al trattamento
Nell’affrontare il tema di una eventuale indicazione alla terapia del 
bambino emerge la particolare complessità degli effetti della separa­
zione e del divorzio. Tale tema mi pare richieda un ripensamento su 
che cosa effettivamente significhi il criterio del “miglior interesse del 
bambino” e se tale interesse possa essere disgiunto dall’“interesse del­
la famiglia”.
Vedremo infatti come ad esempio non sia possibile disgiungere ne­
gli obiettivi terapeutici la risoluzione dei sentimenti di perdita, di rab­
bia e di autoaccusa dei bambini dalla diminuzione del livello del conflitto 
parentale e dall’accettazione della definitiva separazione degli adulti. 
I modi di elaborazione dell’evento separazione seguiti da parte dei bam­
bini sono infatti altamente correlati con i modi dell’elaborazione per­
sonale dei genitori riguardo la separazione.
Nel panorama della letteratura statunitense convivono posizioni di­
verse. Per alcuni autori una terapia al bambino sin dal primo periodo 
della separazione è giustificata solo se egli reagisce in modo drammati­
co, per altri se i disturbi persistono oltre i primi due mesi. Gardner 
ritiene che il criterio per stabilire l’opportunità di un trattamento ri­
volto al bambino sia rappresentato dal periodo in cui i sintomi sono 
apparsi e dal loro perdurare nel tempo: dunque i bambini per i quali 
è necessaria una terapia sono quelli che hanno manifestato difficoltà 
per un periodo di tempo significativo prima della separazione ed han­
no intensificato i sintomi dopo di essa, e i bambini che presentano una 
“cronicità delle difficoltà”. Rispetto alla “cronicità” ed alla “tempora­
neità” Wallerstein e Kelly, a conclusione delle loro ricerche longitudi­
nali sugli effetti della separazione, sottolineano che i disturbi del 
comportamento e i problemi psicofisici che insorgono dopo la separa­
zione si risolvono naturalmente nel corso del primo anno, e possono 
essere considerati normali reazioni all’evento traumatico rappresenta­
to dalla separazione.
17

---

V. Cigoli, C. Galimberti, M. Mombelli
Viene spesso sottolineato che nel corso del primo anno la possibilità 
per i bambini di accettare la separazione dei genitori e di raggiungere 
una situazione di minor disagio, si realizza più facilmente se gli adulti 
hanno raggiunto determinate tappe nella propria elaborazione della se­
parazione, maturando la capacità di vivere il lutto e le perdite ad esso 
collegate.
Questa considerazione che viene dal campo clinico evidenzia l’im­
portanza che i genitori forniscano essi stessi risposte chiarificatrici in­
torno alla separazione, piuttosto che a fornirle sia una persona esterna 
alla famiglia, sia pure il terapeuta. Il lavoro del terapeuta con il bambi­
no è possibile ed efficace se c’è la presenza di uno o due genitori in 
grado di sostenere sufficientemente il figlio durante il processo tera­
peutico e di essere emotivamente di sostegno al bambino.
Le forme di intervento
Mi sembra allora particolarmente interessante la posizione di chi ri­
tiene, in base a queste ed altre considerazioni, che l’intervento ade­
guato al periodo immediatamente successivo alla separazione sia quello 
di consulenza ai genitori e al sottosistema parentale attraverso sedute 
congiunte genitore-figli, tese a rafforzare la comunicazione in un mo­
mento in cui essa svolge un ruolo assai importante in vista degli esiti 
positivi del processo di divorzio, per il benessere sia degli adulti che 
dei bambini.
La consulenza ai genitori che ha l’obiettivo non di trattare i distur­
bi psichici delle persone, ma di centrare l’attenzione sulle influenze 
negative che possono derivare ai bambini dai comportamenti inade­
guati dei genitori, non è più soltanto una opzione di chi parte da un 
punto di vista “sistemico-relazionale”; in genere chi opera oggi nel campo 
della separazione e del divorzio riconosce che l’estensione delle diffi­
coltà e dei problemi del postseparazione per i bambini è correlata in 
modo significativo a come si instaurano le relazioni tra genitori e figli 
dopo la rottura del matrimonio. Il rafforzamento del sottosistema pa­
rentale rappresenta un obiettivo a breve termine dell’intervento clini- 
co, e il raggiungimento di tale obiettivo rappresenta un modo per 
prevenire i disturbi più gravi del bambino nella fase di postseparazio­
ne. Si tratta di un obiettivo terapeutico che accomuna vari tipi di in­
tervento terapeutico breve o “intervento sulla crisi”, e a noi è parso 
che la stessa perizia possa in qualche misura raggiungerlo.
18

---

Il legame disperante
I presupposti dell’intervento
Mi pare di poter dire che tutti i terapeuti, sia che lo affermino espli­
citamente o no, siano mossi da un comune presupposto che riguarda 
l’opportunità in generale di favorire il mantenimento di una buona re­
lazione tra il bambino e il genitore non affidatario. Se esso rappresen­
ta una premessa, allo stesso tempo costituisce un risultato verificato 
nelle ricerche più recenti, che convergono nell’indicare che un rappor­
to continuativo tra genitore non affidatario e bambino è correlato po­
sitivamente ad un buon funzionamento di tutti i sottosistemi familiari. 
Si tratta di una osservazione clinica ricorrente nei terapeuti infantili 
più noti nell’area del divorzio negli Stati Uniti, quali Gardner e Tes- 
sman. Gardner sottolinea ad esempio che la terapia spesso non è ne­
cessaria per i bambini che hanno una buona relazione con il genitore 
che non vive in casa, mentre se quest’ultimo non è coinvolto con il 
bambino o non è disponibile ci sono maggiori possibilità che il figlio 
sviluppi aspetti psicopatologici. Se, come già detto, si può vedere nel­
la posizione dei terapeuti la preoccupazione di precisare che la terapia 
si avvantaggia dell’esistenza di rapporti significativi con i genitori, e 
che l’aiuto al consolidamento del sottosistema genitore-figli appare pre­
messa del lavoro diretto e privilegiato con il bambino, va anche rileva­
ta l’indicazione volta a evitare che il terapeuta si ponga nel ruolo di 
genitore sostitutivo, o di “rivale” del genitore escluso dalla terapia, poi­
ché ciò comporterebbe aggiungere una seconda rivalità a quella già esi­
stente, e percepita dal figlio, tra i due genitori separati.
In quanto ai modi di trattamento, dalle proposte dei diversi autori 
emergono due elementi determinanti l’operatività terapeutica nei casi 
di separazione o divorzio: l’accentuata attenzione data alla dimensio­
ne familiare dell’evento separazione e del “riadattamento” richiesto 
ad adulti e bambini, e la centratura dell’intervento sull’evento trau­
matico nel presente, nella storia individuale e familiare, con la conse­
guente focalizzazione di alcuni specifici problemi.
Entrambi questi elementi, che accomunano orientamenti terapeuti­
ci diversi, ci confermano nelle idee-guida da cui è partito il successivo 
lavoro di ricerca. La prima riguarda la necessità di non utilizzare un 
modello di “rottura” delle relazioni familiari, quanto piuttosto un mo­
dello di “trasformazione” della relazione stessa, quantunque debole e 
fragile. La seconda considera che la qualità delle relazioni che si stabi­
liscono dopo la separazione è decisiva ai fini dell’int^nsit^é della qua-, 
lità degli effetti della separazione sui figli.
19

---

V. Cigoli, C. Galimberti, M. Mombelli
Alcune proposte
Tessman25 sottolinea il primo elemento quando rileva che l’uso di 
sedute congiunte di genitori e figli, alternate con quelle individuali, 
è una scelta più frequente nella terapia di bambini con genitori separa­
ti che in altre situazioni. Sostiene poi l’opportunità di individuare un 
primo fuoco della terapia del bambino relativo a ciò che gli è capitato 
nella sua storia presente, e di porre al centro dell’attenzione la lotta 
che il bambino ingaggia con i sentimenti di rabbia, inquietudine e tri­
stezza, che sempre accompagnano in qualche misura la separazione dei 
propri genitori.
Tessman ritiene inoltre che nei casi di figli di genitori separati sia 
per il terapeuta più indicato che in altre situazioni prendere contatti 
con le persone particolarmente significative della vita del bambino ol­
tre i genitori, ad esempio l’insegnante e le persone che si curano del 
bambino in assenza dei genitori; infatti la rete di relazioni intorno al 
bambino rappresenta un sostegno necessario ad affrontare i sentimen­
ti di perdita.
Primo e secondo elemento sono determinanti anche nelle proposte 
di Goldsmith:26 egli sottolinea l’importanza della valutazione iniziale 
e della prima consultazione con tutta la famiglia a cui segue l’interven­
to con quel sottosistema che mostra maggiori tensioni per i singoli com­
ponenti, e che appare più significativo per lo specifico problema da 
trattare nella terapia. Poiché infatti le sedute terapeutiche vanno fo­
calizzate su specifici problemi, nel trattamento si possono alternare se­
dute di tutta la famiglia, di coppia, individuali, in dipendenza dei 
problemi messi a fuoco.
Anche Nichols27 pone come fuoco principale della terapia dei bam­
bini con i genitori separati la riorganizzazione del sistema familiare e 
del sottosistema parentale, e rileva che la terapia del sottosistema geni­
tore-figli consente di affrontare parallelamente i sentimenti di paura 
e perdita dei bambini e l’elaborazione del dolore degli adulti. Egli ri­
tiene che si debba trattare di un intervento a breve termine, così come 
è a breve termine l’obiettivo di rafforzare il sottosistema parentale e 
di chiarificare il suo funzionamento. Anche solo in fase diagnostica o 
di consulenza le difficoltà del bambino “portato” per una valutazione 
vanno considerate nei termini di vita familiare e sociale e richiedono 
una valutazione del sistema familiare, del sottosistema coniugale e del 
sottosistema parentale.
A conclusione della breve rassegna dei principali interventi propo-
20

---

U legame disperante
sti nei casi di separazione e divorzio, desidero mettere in rilievo che 
a fronte della varietà di proposte esistenti in quanto all’operare pro­
fessionale sta la scarsità, lamentata da molti, di quadri teorici sulla se­
parazione e il divorzio, di modelli e di regole che possano poi guidare 
gli interventi. Rimandando ad altro testo28 per l’enucleazione dei 
principali schemi teorici di riferimento, mi pare che una delle questio­
ni più interessanti aperte al dibattito sia quella dei modelli descrittivi 
della famiglia disgregata in seguito a separazione/divorzio. Le defini­
zioni cui si ricorre spesso per nominare tale famiglia sono “famiglia 
a genitore unico”, “famiglia monogenitoriale”, “famiglia binuclea- 
re”.29 Esse indicano la realtà di due unità separate che si sviluppano 
a partire da un’unica famiglia. A tali realtà sociologicamente divise si 
contrappone però la realtà psicologica dei bambini: essi mantengono 
anche ad anni di distanza dalla separazione, come ben descrivono le 
ricerche di Wallerstein e Kelly, un’immagine di sé strettamente legata 
alle relazioni con entrambi i genitori, e la convinzione che essi possa­
no riconciliarsi.
Se consideriamo i presupposti della nostra ricerca, rintracciabili or­
mai in buona parte della letteratura sulla separazione ed il divorzio, 
quali la sopravvivenza del legame tra genitori e figli e del legame copa­
rentale, si fa avanti l’opportunità di trovare modelli più comprensivi 
della situazione familiare del postseparazione.
E mi pare di poter concludere che la posizione degli psicoterapeuti 
in genere tende a “mettere in scena” se possibile l’intera famiglia, quella 
famiglia “completa” che è presente nel bambino nonostante l’avvenu­
ta separazione dei genitori, e la cui esistenza dà le ragioni dell’interes­
se terapeutico per il mantenimento dei rapporti di entrambi i genitori 
con il figlio.
NOTE
1. Per il primo aspetto cfr. Cigoli V., Gulotta G., Santi G., Separazione e affidamento dei figli: 
diagnosi peritale e trattamento, Giuffré. Milano, 1983 e Battolato G., Serafini P., De Vincen­
ti Zampino F., Motivazioni e criteri di revisione delle modalità di affidamento dei figli nella 
separazione dei genitori sposati e non sposati, in “Età Evolutiva”, 1985, n° 22 pp. 82-88; per 
il secondo aspetto cfr. Gianotti Bucci, Dinamiche della coppia nella separazione e psicopatolo­
gia dei figli, in “Età Evolutiva”, 1985, n° 22, pp. 102-108; Dell’Antonio A., L'affidamento 
dei figli nella separazione dei genitori: situazione nelle ricerche psicologiche, in “Età Evoluti­
va”, 1985, n° 22 ; Cerquoni M., Lucantoni C., Lombardo Radice L., L'affidamento dei figli 
nella separazione giudiziale: modalità, criteri ed incidenza di stereotipi, in “Età Evolutiva”, n° 
22, 1985, pp. 76-81.
In queste pagine ci riferiremo sia alla separazione che al divorzio con riferimento alle dina­
21

---

V. Cigoli, C. Galimberti, M. Mombelli
miche di trasformazione familiare che si svolgono già in relazione alla prima decisione per 
l’affidamento dei figli e che si ripresentano poi in anni successivi, anche a divorzio avvenuto.
2. Tale espressione non è utilizzata nel senso stretto di “affido congiunto”, ma di possibilità 
anche minima di cooperazione tra i due genitori a garanzia della continuità di entrambe le 
relazioni parentali.
3. Come si vedrà più avanti, il discorso introduttivo tenuto dai ricercatori alla coppia genito- 
riale esplicitava ad esempio questa nostra posizione, sottolineando la continuazione di cia­
scuna delle due relazioni genitore-figlio: ai genitori si diceva infatti “Incontreremo ciascuno 
di voi individualmente ma anche insieme, perché pensiamo che siete e rimanete tutti e due 
genitori dei vostri figli”.
4. Wallerstein J., Kelly}., Surviving the Breakup: How Children and Parents cope with divorce, 
Basic Books, New York, 1980.
5. Solnit, Freud A., Beyond the best interest of the Child, The Free Press, Londra, 1973.
6. Vedi i suggerimenti che vengono dall’approccio interattivo-costruttivista; si confronti ad esem­
pio Ugazio V., Modelli d’infanzia e ruolo del padre nel processo di costruzione sociale del bam­
bino, in “Studi interdisciplinari sulla famiglia”, n° 4, Vita e Pensiero, 1985, pp. 77-101.
7. Gardner R., Psychotherapy with Children of Divorce, Jason Aronson, New York, 1976.
8. Kaslow F.W., Divorce: An Evolutionary Process of Change in the Family System, in “Journal 
of Divorce", 1984, 7(3), pp. 21-39.
9. Coogler O.J., Structured Mediation in Divorce Settlement, Lexington Books, Lexington, 1978.
10. Sprenkle D.H., Storm C.L., Divorce Therapy Outcome Research: A Substantive and Metho­
dological Review, in “Journal of Marital and Family Therapy”, 1983, 9(3), pp. 239-258.
11. Per quest’area di indagine si rimanda a Mombelli M., La separazione coniugale nella sua evo­
luzione e nei suoi effetti, in Scabini E., L'organizzazione famiglia tra crisi e sviluppo, F. Ange­
li, Milano, 1985, pp. 276-294.
12. In merito alla differenza tra family counseling, family therapy e marital therapy cfr. L’Abate 
L., McHenry S., Counseling and Psychotherapy, in Handbook of Marital Interventions, Grune 
and Stratton, New York, 1973.
13. Si vedano i risultati della ricerca preliminare riportati nel cap. “Dalla perizia sistemica al 
sistema peritale” e la ricerca esposta in Badolato G., Serafini P., De Vincenti G., Zampino 
F., Motivazioni e criteri di revisione delle modalità di affidamento dei figli nella separazione 
dei genitori sposati e non sposati, in “Età Evolutiva”, n° 22, 1985, pp. 82-88.
14. Particolarmente significativo a questo proposito è il caso intitolato “Il bambino come difesa 
dall’estraneità e come segno di maturità acquisita”, uno degli "intrecci familiari" da noi de­
scritti.
15. Nel 1985 è apparso un intero numero della rivista “Journal of Divorce” dedicato al tema 
della mediazione. Se ne ricava l’immagine di una grande varietà di forme in cui la mediazio­
ne viene attuata negli Stati Uniti assai diffusamente: da singoli operatori, da équipe, da per­
sone con formazione diversa di tipo giuridico e/o psicologico, secondo diversi orientamenti 
teorici. Esistono a tutt’oggi circa ventimila “mediatori” e 2 associazioni nazionali.
16. Cfr. Kressel K., Jaffee N., Tuchman B., Watson C., Deutsch M., A typology of Divorcing 
Couples: “Implications for Mediation and the Divorce Process’, in “Family Process”, vol. 13, 
n° 2, 1980, pp. 101-116.
17. Gardner R.A., Family Evaluation in Child Custody Litigation, Creative Therapeutics, Cres­
skill, New Jersey, 1982.
18. È interessante notare la somiglianza tra le condizioni per l’affido congiunto, che oltre a quelle 
esposte comprendono nell’elenco di Volgy ed Everett anche la capacità di conquistarsi “abi­
lità genitoriali” e di sviluppare nuove relazioni sociali, e le variabili da noi utilizzate per 
le osservazioni delle interazioni, come risultano al cap. “Dalla perizia sistemica al sistema 
peritale” per “misurare” le capacità genitoriali.
19. In Italia la legge è del 1987.
20. Cfr. Volgy S.S., Everett C.A., Joint Custody Reconsidered: Systemic Criteria for Mediation, 
in “Journal of Divorce”, vol. 8, 3/4, 1985, pp. 131-150.
21. Nichols W.C., Sibling Subsystem Therapy in Family System Reorganization, in “Journal of Di­
vorce”, 1986, 9(3), pp. 13-31.
22

---

Il legame disperante
22. Kaslow F., Stages of Divorce: a Psychological Perspective, in “Villanova Low Review", vol. 
25, 4/5, 1979-80, pp. 718-751.
23. Rispetto alla scansione in fasi abbiamo adottato quella definita in Mombelli M., 1985.
24. Per quanto riguarda i trattamenti di gruppo nella separazione cfr. AA.VV., Les groupes 
divorfants-divorcés: bilan d’une experience pilote à l'AFCCC, in “Dialogue", 83, 1984, pp. 
77-79; Lesourd J., La depression post-divorce vue à travers le déraillement d’un gyoup “divorfants- 
divorcés”, in “Dialogue", 86, 1984, pp. 21-27; Warren N., Arnone I., Educational Groups 
for Single Parents: the Parting after Divorce Programs, in “Journal of Divorce”, 8(2), 1984, 
pp. 79-96.
25. Tessman L.H., Children of parting Parents, Jason Aronson, New York, 1978.
26. Goldsmith J., The post divorce Family System, in Walsh F. (Ed.), Normal Families Processes, 
Guilford Press, New York, pp. 297-330.
27. Nichols W.C., Therapeutic Needs of Children in Family System Reorganization, in "Journal 
of Divorce", 7(4), 1984, pp. 23-44.
28. Mombelli M., 1985.
29. Il tema della “famiglia binucleare” è stato particolarmente trattato da Ahrons; si confronti 
in particolare l’articolo The binuclear Family apparso in “Alternative Lifestyles”, 2, 1979, 
pp. 499-515.
23

---

---

II
DALLA PERIZIA SISTEMICA 
AL SISTEMA PERITALE
Carlo Galimberti
INTRODUZIONE
L’arte del “ben raccontare” è senza dubbio una delle più difficili 
tra quelle oggi praticate. Molti, e nei campi più diversi, cercano di ap­
propriarsene, ricorrendo a lei per dare buona forma alle proprie storie, 
strutturando discorsi non sempre adeguati rispetto agli obiettivi e, so­
prattutto, non sempre in grado di catturare il lettore, implicandolo di­
rettamente.
Non è facile argomentare sull’“irriducibile mistero”1 del racconto 
e della scrittura, e soprattutto non è nostra intenzione farlo. Ciò che 
vogliamo sottolineare con queste note introduttive è il fatto che rara­
mente la tenacia e l’insistenza con cui si corteggia quest’arte sono a 
priori garanzia di successo.
Le difficoltà nascono soprattutto dal fatto che all’interno di quel par­
ticolare genere letterario che è la comunicazione scientifica, non sem­
pre la storia, cioè la catena degli eventi, delle azioni, dei personaggi 
evocati, è esprimibile in modo adeguato dal discorso, vale a dire dai 
procedimenti espressivi cui si ricorre per dare conto della storia stessa. 
Quando l’oggetto della storia è un lavoro di ricerca, infatti, ciò che 
si desidera comunicare non è tanto — o non solo - uno “stato di co­
se”, quanto invece un processo, l’evoluzione di un sistema di congettu­
re, di ipotesi di lavoro. Parlare di processi significa rispettare la com­
plessità della ricerca. Le difficoltà maggiori, i problemi, gli ostacoli so­
no connessi appunto alla mancanza di forme espressive in grado di ren­
dere tale complessità, il senso di un cammino che conduce i ricercatori 
a battere una pluralità di piste, alcune delle quali false, senza sbocco, 
altre più fertili e produttive, incontrando bivi, alternative, biforcazio­
25

---

V. Cigoli, C. Galimberti, M. Mombelli
ni, numerosi a tal punto da rendere problematica la ricostruzione del 
percorso della ricerca.
Queste le difficoltà.
Vale comunque la pena di correre qualche rischio. La ricompensa 
potrebbe essere infatti elevata, a misura dei rischi affrontati. In parti­
colare la posta in gioco riguarda la ricostruzione del processo che ha con­
dotto i ricercatori a determinare il proprio rapporto con l’oggetto della 
ricerca, rapporto all’interno del quale ha preso forma il sapere relativo 
ad un determinato dominio oggettuale.
Queste le ragioni.
Le pagine che seguono sono appunto dedicate al tentativo di “rac­
contare” le fasi attraverso le quali è passato il nostro lavoro di ricerca. 
Non sceglieremo la “via breve”, vale a dire l’immediata esposizione 
degli aspetti metodologici e tecnici, così come si sono precisati al ter­
mine dello studio.
Cercheremo invece di ri-percorrere il cammino compiuto muoven­
doci ad un duplice livello. Daremo spazio infatti sia a riflessioni relati­
ve all’oggetto specifico della ricerca — lo studio delle dinamiche attive 
negli individui e nelle famiglie al momento della richiesta di revisione 
dell’affidamento nei casi di separazione e divorzio - sia ai “problemi- 
rompicapo” che ci siamo trovati a dover affrontare lavorando in una 
situazione di “ricerca-intervento” sull’interazione familiare.
Parleremo quindi di un “doppio-movimento”. Da un lato, infatti, 
daremo spazio al processo di incremento della “verità fattuale”, allo 
sviluppo quindi di un (supposto) sapere specifico sull’oggetto indaga­
to, attività che caratterizza ogni situazione di ricerca; dall’altro ci muo- 
veremo ad un livello “meta” rispetto a tale oggetto, mostrando come 
sia stato possibile utilizzare la situazione di ricerca come occasione di 
confronto e riflessione su alcuni criteri metateorici relativi allo studio 
dell’interazione familiare.
Nei paragrafi che seguono cercheremo appunto di dipanare l’intrec­
cio via via creatosi tra questi due livelli, un intreccio al cui fascino è 
ora difficile sottrarsi, soprattutto dopo averne subito la suggestione 
e sperimentato la fertilità.
Per chiarire il contesto di questa riflessione dedicheremo un certo 
spazio alla presentazione - sia pure in termini sommari — del dibatti­
to metodologico attualmente aperto tra coloro che si occupano di la­
voro con le famiglie per passare poi alla presentazione della metodologia 
da noi elaborata per lavorare in un contesto peritale con famiglie in­
contrate in situazioni di elevata conflittualità, analizzando nei detta­
26

---

U legame disperante
gli uno dei casi considerati. Detto in altri termini, cercheremo di ri­
percorrere il cammino che ci ha condotti dall’idea di perizia sistemica2 
a quella di sistema peritale.
Filo conduttore delle nostre riflessioni in queste pagine sarà l’atten­
zione per la dimensione metodologica. Daremo spazio quindi ad una 
riflessione sui criteri intemi al nostro lavoro e ad una discussione dei 
criteri metateorici messi in causa nel processo di ricerca.
DALLA PERIZIA SISTEMICA AL (SOTTO)SISTEMA PERITALE
In una precedente ricerca5 uno di noi ha indicato l’opportunità di 
ricorrere ad alcuni concetti propri dell’orientamento sistemico. Tra di 
essi in particolare ci sembra opportuno ricordare quelli di contesto, me­
tacontesto e interazione.4 La distinzione tra i primi due concetti ha reso 
possibile differenziare tra “un ambito di lite e di giudizio - il conte­
sto — al cui interno il lavoro del consulente tecnico d’ufficio non può 
che essere di indagine e non clinico/terapeutico”, orientato quindi in 
prospettiva conoscitiva, di ricerca, e “quell’insieme di idee, conoscen­
ze, valori — il metacontesto — che orientano ed influenzano sia il modo 
con cui il giudice formula il quesito, sia il modo con cui i consulenti 
procedono nel loro lavoro”.’ Il concetto di interazione, attinente al li­
vello delle tecniche utilizzate, è quello che ha orientato la scelta del­
l’unità d’analisi, determinando così fuoco attenzionale e strumenti della 
ricerca.
Contesto e metacontesto hanno precisato, per così dire, “dall’ester­
no” la collocazione dell’intervento peritale; l’attenzione per il livello 
interattivo ha permesso di definire — sia pure nelle linee fondamenta­
li - obiettivi e metodi “interni” alla ricerca.
Il lavoro che presenterò nei prossimi paragrafi ha preso avvio da tali 
concetti, fondandosi su di essi. Allo stesso tempo, però, esso ne costi­
tuisce uno sviluppo ad entrambi i livelli.
Rispetto al progetto di perizia sistemica cui ci siamo ispirati, il “nuo­
vo” congegno di ricerca, ha comportato infatti una messa a punto sia 
del “funzionamento interno”, sia, sul “fronte esterno”, una precisa­
zione dei rapporti con le altre fasi del processo avviato dalla richiesta 
di revisione delle decisioni precedentemente prese dal giudice in meri­
to all’affidamento dei figli a genitori separati o divorziati.
Il chiarimento del percorso compiuto inizierà proprio da questo se­
condo livello, considerando l’intervento dei periti come una fase del­
27

---

V. Cigoli, C. Galimberti, M. Mombelli
l’intero processo, come un sottosistema che si rapporta ad altre parti 
di un più complesso sistema peritale.6
Come abbiamo più volte sottolineato, la richiesta di revisione delle 
decisioni prese dal giudice in merito all’affidamento dei figli nei casi 
di separazione o divorzio, rimette in moto un processo di cui non sem­
pre è facile definire le tappe. Il quesito che il giudice sottopone ai pe­
riti costituisce il loro inserimento formale all’interno di tale processo. 
Rispetto all’obiettivo che essi pongono al proprio intervento può esse­
re sufficiente segmentare la sequenza a partire dalla richiesta di revi­
sione, assumendola come momento di (ri-)avvio della vicenda.
I periti devono allora evitare per prima cosa l’illusione della neutra­
lità. Tale illusione, spesso coltivata nei fatti anche se negata a parole, 
consiste come è facile immaginare nel credere di essere collocati in po­
sizione “esterna” rispetto ai conflitti (tra ex coniugi o ex conviventi, 
tra genitori e figli, tra avvocati, tra sistema familiare e sistema giudi­
ziario ...), una posizione utile per “osservare”, “valutare” e quindi emet­
tere il proprio responso. AI contrario, essi vengono a trovarsi coinvolti 
in un processo che vede la riattualizzazione di antichi e mai sopiti con­
flitti, giocati ora con vecchi e nuovi partner, sia ricorrendo a strategie 
note, sia elaborandone di nuove, qualora possano assolvere meglio alla 
funzione adattiva ed ai bisogni insoddisfatti che spingono al conflitto.
Ciò fa sì che i periti si trovino a gestire una fase di tale processo, e 
non invece a constatare/definire uno “stato di cose”. Tale gestione non 
avviene ovviamente “nel vuoto”: il confronto con altri attori, o me­
glio con altri “sistemi di attori” (la famiglia/le famiglie, il sistema giu­
diziario - generalmente nella persona del giudice e degli avvocati - , 
i periti, ed eventualmente il sistema dei servizi — uno o più operatori, 
uno o più servizi) può avvenire correttamente7 solo se essi si preoc­
cupano di definire attorno all’obiettivo un vero e proprio sottosistema.
A fronte di questa “partecipazione plurisistemica” che caratterizza 
l’intero processo, sorgono alcune difficoltà.
Si pone, ad esempio, il problema àefi’ intersoggettività, vale a dire del 
confronto tra individui che fanno riferimento a sistemi di pensiero e 
modalità operative estremamente differenti tra loro e la cui compati­
bilità non sempre raggiunge un livello sufficiente. Il dibattito sui rap­
porti tra “cultura giuridica” e “ cultura psicologica”8 ha affrontato il 
problema in termini epistemologici senza tuttavia esaurirlo. Rispetto 
al nostro oggetto di indagine, infatti, la questione va posta anche a 
livello metodologico, interrogandosi sulle possibilità di individuazione 
di un terreno di confronto e di collaborazione tra soggetti e saperi di­
28

---

U legame disperante
versi. Come è stato affermato recentemente, “ciò che un soggetto pro­
duce è legato intimamente al rapporto che egli intrattiene con un (o 
più) altro(i) soggetto(i); non tanto un rapporto con un oggetto, o con 
il mondo, ma un rapporto con l’oggetto o con il mondo calato in una 
relazione con altri soggetti”.9 Questo significa che per comprendere 
l’azione di un soggetto è necessario comprendere non solo cosa egli faccia 
ed in che rapporto stia con l’oggetto nei confronti del quale tale azio­
ne viene esercitata, ma anche quale sia il contesto, l’ambito delle rela­
zioni con gli altri soggetti all’interno del quale avviene l’azione. 
“Intersoggettività” diviene allora il “movimento che, all’interno di una 
relazione, va verso l’uno o l’altro dei soggetti che entrano in relazio­
ne”.10 Per quanto ci riguarda, ciò implica un confronto sia sulle mo­
dalità di lettura della situazione, sia su quelle di intervento che vengono 
poste in essere dai soggetti coinvolti nel processo di revisione delle con­
dizioni di affidamento, ma anche la considerazione attenta dei rapporti 
che essi stabiliscono gli uni verso gli altri: “rapporto con l’oggetto o 
con il mondo calato in una relazione con altri soggetti...”. Questo tipo 
di riflessione ci sembra fondamentale per garantire un minimo di ade­
guatezza alle comunicazioni tra i sottosistemi implicati e la creazione 
di una corresponsabilità ( = gestione comune, anche se differenziata) 
nei confronti dei genitori e dei loro figli. Torneremo più avanti sulle 
modalità concrete attraverso le quali realizzare gli intenti dichiarati.
Un secondo problema, strettamente connesso al precedente, è dato 
dalla diversa percezione del tempo" che i soggetti in questione hanno 
mostrato di avere. Le differenze rilevabili non sono certo arbitrarie. 
Esse sono intimamente connesse alle modalità di funzionamento di cia­
scuna organizzazione. Divengono fonte di difficoltà quando impedi­
scono l’accettazione — o perlomeno la comprensione — dei tempi altrui, 
percepiti come inadeguati al proprio “regolare” funzionamento.
Le difficoltà connesse al confronto tra temporalità diverse non ci 
sembrano risolvibili con una pura e semplice “sincronizzazione degli 
orologi”. Appare opportuno invece puntare alla definizione di un “tempo 
sistemico” (o di un “sistema temporale condiviso”) tenendo conto del­
le esigenze di gestione dell’intero processo.12
Un terzo nucleo problematico appare costituito dalla questione del- 
azione. Come diciamo/abbiamo detto diffusamente nel capitolo pre­
cedente,13 la situazione che viene a determinarsi a seguito della 
richiesta di revisione dei provvedimenti relativi all’affidamento è tale 
per cui il giudice si trova ad essere chiamato in scena dai genitori (o 
da altri membri della famiglia) per esercitare un controllo e prendere 
29

---

V. Cigoli, C. Galimberti, M. Mombelli
una decisione su di una vicenda che ad essi risulta “indecidibile”. Col­
locato in tale posizione il giudice si trova di fronte ad una doppia pos­
sibilità: la decisione può essere infatti presa per de-caedere, vale a dire 
per “tagliare”, per “far cadere” un corno del dilemma, per “far re­
cedere” quindi una delle due parti in causa, oppure per aprire nuovi 
spazi relazionali sostenendo delle strutture “in via di costituzione e 
di apparizione”.14 Sul piano dell’azione l’alternativa viene quindi a co­
stituirsi tra la sanzione di uno tra i possibili stati di cose configurabili 
al momento della presa di decisione da un lato e l’avvio di un processo 
trasformativo dall’altro.
Come discuteremo ampiamente nei prossimi paragrafi, riteniamo che 
questa seconda strada sia più adeguata alla gestione dell’incontro con 
la famiglia nel contesto peritale. Per poterla percorrere il giudice deve 
disporre di informazioni adeguate che cerca di assumere attraverso la 
perizia. Solo conoscendo il senso globale della storia, colto ed espresso 
attraverso la costruzione dell’intreccio familiare, il giudice è in grado 
di non fermarsi alla “totalità” della vicenda così come gli appare al mo­
mento dell’incontro con la famiglia, ma può cogliere anche “ciò che 
è ‘immerso’ e ‘nascosto’”, ciò che — come abbiamo ricordato - è “in 
via di costituzione e di apparizione”. Già in un altro lavoro abbiamo 
sottolineato che, se ci si colloca in prospettiva trasformativa, per quanto 
sia utile e necessario considerare ciò che qualifica e caratterizza la re­
lazione tra le persone, vale a dire gli schemi transattivi predominanti 
in un dato momento, “non è da sottovalutare la presenza, contempo­
ranea, di altri schemi che sono meno evidenti, in quanto sommersi, 
così come la possibilità di transizioni discontinue”.15 Rimane ovvia­
mente da vedere come chi conduce la perizia ed il giudice debbano in­
teragire tra di loro ed eventualmente con altre figure professionali, quali 
ad esempio operatori dei servizi, per governare questo “processo tra­
sformativo”. Per ora ci limitiamo a segnalare l’importanza del momento 
decisionale come momento critico della configurazione dell’intero in­
tervento.
Dopo aver discusso le principali difficoltà derivanti dalla “parteci­
pazione plurisistemica” che caratterizza la gestione del processo di re­
visione delle disposizioni di affidamento, ci troviamo ad avere definito 
lo spazio problematico all’interno del quale ci muoveremo. In partico­
lare sono emerse tre coordinate utili a connotare questo spazio come 
“plurisistemico”, vale a dire come luogo di incontro tra soggetti e tra 
sistemi di soggetti. Tali coordinate rendono possibile l’individuazione 
delle modalità da seguire, “delle strade” da percorrere per definire “qual­
30

---

U legame disperante
cosa di comune”, qualcosa di “comunicabile” che permetta agli attori 
implicati nel processo di parlarsi, di comprendersi, di agire in termini 
trasformativi.
Come abbiamo visto infatti, lo spazio problematico in cui ci collo­
chiamo è connotabile essenzialmente come ambito del passaggio dalla 
"confusione” all'"intersoggettività”, caratterizzata da un accordo sulle pro­
cedure e sui metodi piuttosto che sui contenuti,16 dalla conflittualità 
sui tempi di funzionamento degli attori coinvolti nel processo alla co­
struzione di un “sistema temporale condiviso ”, dalla presa di decisione inte­
sa come cristallizzazione di uno stato di cose alla valorizzazione di tale mo­
mento come avvio di un processo trasformativo.
Nelle pagine che seguono verrà discusso con particolare attenzione 
il contributo che può dare alla definizione di tale spazio chi si trova 
ad esercitare la funzione “peritale” all’interno del gioco intersistemi- 
co. Lasciando ad altri il compito di discutere le regole ed il senso glo­
bale di tale gioco,17 vorrei ora chiarire la specificità sul piano metodo­
logico delle modalità di funzionamento di quello che potremmo chia­
mare il “sottosistema peritale” in modo da coglierne il contributo alla 
costruzione della situazione “intersoggettiva” di lavoro.
Veniamo — per cominciare — ad alcune precisazioni relative agli svi­
luppi per così dire “interni” al congegno di ricerca.
Come Mostreremo nel paragrafo dedicato al processo di produzione 
dei dati, obiettivo dell’analisi del materiale prodotto durante gli in­
contri con la famiglia è la costruzione di un “intreccio” da restituire 
poi al giudice. Questo ci sembra essere il contributo principale che i 
periti forniscono alla definizione di una situazione intersoggettiva. Con 
l’intreccio infatti si rende narrativamente il senso della fase del pro­
cesso che ha visto interagire il sottosistema peritale e quello familiare. 
“Narrativamente” non significa certo “approssimativamente”, né tan­
tomeno con tale avverbio si vuole indicare uno sforzo di traduzione/vol- 
garizzazione. L’origine di quanto appare nell’intreccio è infatti 
controllabile risalendo alle operazioni sulle quali ci siamo soffermati in 
precedenza. La controllabilità dell’intero processo di produzione ed ana­
lisi dei dati è garanzia dell’oggettività - intesa come intersoggettività 
— dei risultati.
Con maggiore precisione possiamo dire che la costruzione dell’in­
treccio rappresenta sostanzialmente l’elaborazione del caso (della sto- 
ria/delle storie) alla luce dei racconti prodotti dalle persone incontrate 
in situazione di “intervista semidirettiva” e dei comportamenti agiti in 
situazione, per così dire, di “interazione semidirett(iv)a”,ie elaborazio-
31

---

V. Cigoli, C. Galimberti, M. Mombelli
Intreccio
Racconto/Conversazione
Interlocuzioni
Comportamenti
Interazioni
Figura 1 La costruzione dell'intreccio
ne che avviene ovviamente in rapporto al criterio dell’accessibilità.15 
Come risulta dalla figura 1, i “racconti” prodotti con l’intervista, inte­
sa come modalità di organizzazione della conversazione, ci forniscono 
informazioni relative allo “spazio interlocutorio”, vale a dire alle in­
terlocuzioni che hanno luogo tra intervistato e intervistatore, ma an­
che tra intervistato e personaggi evocati, tra intervistato e se stesso. 
I “comportamenti” agiti durante il “progettate qualcosa insieme” che 
vede attivi genitori e figli e nel “disegno congiunto” ci danno infor­
mazioni relative soprattutto allo “spazio interattivo”.
La proposta di passaggio dalla perizia sistemica ad un sistema peri­
tale sembra quindi portare con sé alcune conseguenze di una certa im­
portanza, riassumibili nel passaggio dalla definizione di uno “stato di 
cose” all’avvio di un processo (dal controllo sullo stato al controllo sul 
processo). L’interesse per la dimensione processuale ha orientato in mi­
sura crescente in questi ultimi anni gli studi sulla famiglia. I “processi 
familiari” più che non le “forme familiari” sembrano catalizzare l’in­
teresse dei ricercatori.20 Ci si occupa infatti delle modalità con cui le 
famiglie affrontano gli eventi, prevedibili ed imprevedibili, che costel­
lano il loro ciclo di vita; tali modalità si mostrano fattori di sviluppo 
o di disgregazione e cronicizzazione in misura assai maggiore che non 
le forme in cui si manifesta la struttura familiare. Fare attenzione ai 
processi significa inoltre “rispettare la complessità. Non di rado in psi­
cologia è all’opera il riduzionismo, la ricerca di un’unica causa in gra­
do di spiegare una serie di fenomeni”21 considerati alla stregua di 
“stati di cose”, di “dati di fatto” cristallizzati. Anche la psicologia so­
32

---

U legame disperante
ciale appare caratterizzata dall’interesse per i processi, come testimo­
nia la tematizzazione del concetto di interazione. Di fatto però tale 
interesse non ha ancora dato tutti i suoi frutti, tanto che solo di recen­
te sembra che da parte di alcuni si cominci a sentire l’esigenza di sosti­
tuire “un’epistemologia dei processi a un’epistemologia degli stati”.22 
Il nostro lavoro ha voluto essere anche un contributo in questo senso, 
mostrando come tale esigenza non possa essere soddisfatta solo sul piano 
della definizione degli oggetti di studio senza un’adeguata precisazione 
su quello metodologico. Se si vogliono studiare dei “processi sociali” 
si deve adottare una metodologia adeguata, una metodologia che preve­
da innanzitutto il controllo del processo di produzione dei dati in modo 
da precisare la natura dell’interferenza2’ che si pone in essere nei con­
fronti del fenomeno studiato.
Le considerazioni di tipo metodologico svolte nelle pagine che se­
guono hanno come scopo soprattutto la precisazione dell’“interferen­
za” che ha caratterizzato il tentativo da noi compiuto di produrre dei 
dati significativi rispetto al criterio guida dell’accessibilità e quindi utili 
a favorire non tanto una “presa di decisione” che sancisca un “nuovo 
stato di cose”, quanto invece la messa in atto di un nuovo processo 
(evolutivo) all’interno di una situazione - quella peritale appunto - 
che potremmo definire “protetta”.
Questo lavoro viene quindi a configurarsi come un contributo al pas­
saggio da un’epistemologia degli stati ad “un’epistemologia dei pro­
cessi”, passaggio auspicato da molti, ma di non sempre facile attuazione 
sul piano della ricerca. Per comprendere appieno le implicazioni con­
nesse ad un tale mutamento di orizzonte, diviene necessario chiarire 
innanzitutto quale sia per noi il referente del concetto di “metodo”.
APPUNTI SUL METODO
Quando parliamo di ricerca scientifica intendiamo riferirci ad un’im­
presa conoscitiva tesa ad indagare la verità a proposito di una certa 
“zona” del reale, di un determinato “dominio oggettuale”. Tale im­
presa necessita di alcuni “requisiti”, di una strumentazione utile a su­
perare gli ostacoli, cioè i “problemi” che di volta in volta possono essere 
incontrati lungo il cammino della ricerca, quindi di un metodo adatto 
a compiere il percorso più nello spirito dell’esplorazione che non in quello 
della conquista.
Nel campo dell’interazione familiare gli ostacoli più rilevanti che si 
33

---

V. Cigoli, C. Galimberti, M. Mombelli
incontrano a tale proposito, vale a dire i problemi di metodo che ac­
compagnano e preoccupano quotidianamente il ricercatore, riguarda­
no in particolare tre ambiti: il contesto d’indagine, il tipo di dati ricercati, 
le modalità utilizzate per elaborarli, per trasformarli in informazioni.24 
Si tratta quindi di precisare le condizioni di produzione delle informa­
zioni per definire un sistema di criteri di pertinenza utili ad impostar­
ne l’elaborazione.
A lungo si è ritenuto che questi problemi fossero di secondaria im­
portanza rispetto ai risultati della ricerca, occupandosi di conseguenza 
più dei criteri intemi alla ricerca sull’interazione familiare che non di 
quelli di ordine metateorico. L’attenzione maggiore è andata alla ricer­
ca di “verità fattuali”, di risultati, ricerca finalizzata alla messa a pun­
to di cornici teoriche sempre più soddisfacenti tese ad offrire spiegazioni 
logicamente accettabili di tali verità. Di recente il pensare si è orienta­
to anche alla riflessione sul piano metateorico, vale a dire all’affina­
mento concettuale e soprattutto all’approfondimento metodologico. 
Questo mutamento di rotta indica, a nostro parere, un aumento di con­
sapevolezza circa l’importanza della riflessione sui fondamenti della pro­
pria scienza.
In questi anni il dibattito si è allargato, coinvolgendo un po’ tutti 
i problemi metodologici, al di là dei tre settori evocati in precedenza. 
Prima di passare ad una discussione specifica dei problemi connessi al­
la definizione dell’ambito di ricerca, delle modalità di raccolta e trat­
tamento dei dati, vorremmo dare spazio a considerazioni di tipo più 
generale, passando in rassegna alcuni contributi recenti.
Brown e Kidwell concordano con la tesi che vede nella struttura con­
cettuale e nella conoscenza di tipo metodologico le basi per lo sviluppo 
di ogni disciplina. A loro parere il punto fondamentale rimane comun­
que la conoscenza metodologica, poiché senza di essa non vi può esse­
re maturazione dal punto di vista conoscitivo, ma solo un’espansione 
sfrenata. “Senza la conoscenza per convalidare, per dare giudizi, non 
vi è alcuna base razionale per un rifiuto e, in mancanza di questo, ogni 
opinione rimane equivalente”.25 Accertata la necessità di una cono­
scenza metodologica, bisogna però precisare in cosa essa consista.
Indubbiamente vi è un accordo generale a proposito di cosa non debba 
essere; in particolare viene rifiutata l’adesione alle regole della meto­
dologia della ricerca delle scienze naturali, o, per meglio, dire, di ciò 
che si pensa essere la ricerca in fisica, chimica o biologia, dal momento 
che proprio da tali scienze è partita all’inizio di questo secolo la messa 
in crisi del paradigma (neo)positivistico.
34

---

Il legame disperante
Per Brown e Kidwell la metodologia può essere considerata come 
“la conoscenza e l’abilità di dare dei giudizi”. Tale affermazione sotto­
linea due aspetti importanti e complementari dell’indagine metodolo­
gica: il valore conoscitivo, inteso come abilità nel riconoscere i legami 
tra le informazioni presenti in una teoria o in una ricerca, ed il giudizio 
su ciò che è effettivamente conoscenza, distinguendolo dalla pura e 
semplice verifica del dato.
La consapevolezza delle difficoltà legate alla ricerca nel campo del­
l’interazione familiare non ha però fatto perdere di vista l’obiettivo 
della correttezza nell’indagine empirica. Se da un lato Miller, Rollins 
e Thomas hanno sottolineato la positività e la carica euristica di una 
metodologia scientifica26 così intesa, dall’altro molti pongono l’accen­
to sulla estrema difficoltà che si incontra ad analizzare i fenomeni che 
caratterizzano la famiglia, sia per la loro supposta scarsa “oggettivi­
tà”, sia per la carenza di strumenti di misura adeguati. A questo pro­
posito assume una certa rilevanza il contributo di Galligan che individua 
tre assiomi di base relativi all’applicazione del metodo scientifico al 
campo familiare: “a) esiste una realtà familiare indipendente e multidi- 
mensionale, che noi possiamo osservare e misurare; b) esistono model­
li e regolarità nelle caratteristiche del matrimonio e della famiglia; c) 
questi possono essere scoperti attraverso l’uso di un metodo scien­
tifico”.27
Il dibattito si allarga così anche alla validità scientifica degli stru­
menti. In molti lavori si fa infatti ancora sentire l’eco della querelle che 
ha visto a lungo contrapposti i sostenitori dell’affinità tra scienze so­
ciali e fisiche a coloro che ritengono inapplicabile il modello di ricerca 
naturalistica per le particolari esigenze del campo familiare.28 Questi 
ultimi sostengono che la comprensione dell’uomo, fine ultimo delle scien­
ze sociali, costituisce un obiettivo radicalmente diverso da quello della 
conoscenza naturalistica; inoltre nella ricerca sull’interazione familia­
re è assai difficile disporre di un reale controllo sulla situazione speri­
mentale. Il fatto che si riconosca la fondatezza di tali obiezioni non 
significa però che i problemi riguardanti questo settore siano oltre la 
portata di uno studio scientifico. Per poter godere del carattere della 
scientificità occorre naturalmente che ogni lavoro anche in questo set­
tore osservi due condizioni, l’obiettività e la replicabilità delle procedure.
Per quanto riguarda l’obiettività, si deve tener conto che l’osserva­
zione e la misura dei fenomeni collegati alla famiglia sono condizionati 
dalla teoria. Alcuni suggeriscono di superare l’impasse che potrebbe de­
rivare da un eccesso di soggettività nella ricerca operando una distin­
35

---

V. Cigoli, C. Galimberti, M. Mombelli
zione tra lo scienziato come individuo, con dubbi e pregiudizi, e la 
procedura scientifica, risultato di convenzioni e universalmente vali­
da. Si tratta evidentemente di un’indicazione tesa ad introdurre un’ul­
teriore frattura laddove, a nostro parere, bisognerebbe stabilire delle 
connessioni articolando le differenze rilevate. Anche per gli studi sul­
la famiglia varrebbe forse la pena — parafrasando Morin — di ricono­
scere la necessità che il ricercatore osservi se stesso mentre osserva il proprio 
oggetto, sforzandosi di conoscere la propria conoscenza, definendo quindi 
un ecosistema mentale e culturale all’interno del quale situare e com­
prendere la propria attività di ricerca. Questo modo di procedere evi­
dentemente tende a proporre un parallelo tra la circolarità oggetto­
soggetto e quella della realtà fisico-antropologico-sociologica che do­
vrebbe portare lo scienziato a riflettere sul carattere culturale e sociale 
della propria scienza, sul proprio spirito e ad interrogarsi su se stesso.
Per quanto riguarda la seconda condizione, va detto che la ricerca 
di condizioni sperimentali replicabili deve essere impostata allo scopo 
di individuare le costanti che portano informazione, distinguendole dal 
rumore di fondo rappresentato dall’insieme dei dati grezzi della real­
tà. Tale procedimento riveste una notevole importanza, poiché garan­
tisce l’obiettività e la condivisibilità dei risultati, proteggendo dalla 
costruzione di teorie soggettive e non verificabili empiricamente.
Si deve comunque tener presente che nella ricerca sociale, ma non 
solo in questo campo, i fatti non sono gli unici arbitri della teoria ed 
ogni ricercatore può decidere quali tra quelli raccolti siano effettiva­
mente rilevanti in rapporto alle previsioni teoriche.29
Il contesto di indagine
Il problema del rapporto tra ricercatore e processo di ricerca, della 
definizione di un ecosistema all’interno del quale sistema osservatore 
e sistema osservato costituiscano un tutto solidale, ci introducono alla 
discussione del primo dei tre settori rilevanti per una caratterizzazio­
ne del metodo di lavoro nello studio delle relazioni familiari, la defini­
zione del contesto di indagine.
Si tratta innanzitutto di cogliere l’aspetto pragmatico e semantico 
della relazione che si istituisce tra ricercatore e gruppo familiare. In 
generale è il ricercatore che prende l’iniziativa proponendo alla fami­
glia di entrare a far parte di un contesto che viene a caratterizzarsi co­
me luogo &indagine. La disponibilità del gruppo familiare ad essere 
osservato può essere dichiarata per motivi diversi. Il ventaglio delle 
36

---

Il legame disperante
motivazioni è ampio: accanto a motivi di tipo narcisistico, umanitario 
e scientifico, la letteratura manualistica segnala anche il desiderio di 
un compenso economico o l’incapacità a sottrarsi alle pressioni di una 
situazione avvertita come ineludibile.30 Esistono vari modi per assicu­
rarsi la collaborazione delle famiglie: si può, ad esempio, cercare di ras­
sicurarle rispetto al problema/scusa che esse presentano per evitare di 
collaborare con il ricercatore,31 rimanendo però in qualche modo im­
prigionati nel loro universo di discorso. In altre situazioni, come in 
quella che verrà presentata nei prossimi paragrafi, si tratta invece di 
costruire un “contesto d’indagine” all’interno di uno spazio determi­
nato altrove e da qualcuno esterno alla ricerca, ad esempio il giudice, 
chiarendo il mandato, il proprio “doppio ruolo” di “ricercatore/peri- 
to”. Indubbiamente lavorare con famiglie “non cliniche”, ma comun­
que segnate da forti tensioni e conflitti come quelle che abbiamo 
incontrato è più difficile, dal momento che la presa su di esse è indub­
biamente minore rispetto a quella esercitabile all’interno di organizza­
zioni e istituzioni medico-psichiatriche.
Occorre infatti il consenso esplicito di tutte le persone che compon­
gono il gruppo familiare (o di quella parte della famiglia allargata che 
potrebbe costituire una preziosa fonte di informazioni).
L’esperienza di lavoro con famiglie non cliniche, allorché il potere 
d’influenzamento è scarso, suggerisce di ricorrere ad intermediari che 
si presume ne siano in possesso, quali responsabili di associazioni, ope­
ratori dei servizi sociali, religiosi, e così via. Nel nostro caso, più che 
con un intermediario ci siamo trovati a lavorare con un referente, il 
Tribunale Ordinario o il Tribunale per i Minorenni, concretamente rap­
presentato nella persona del giudice.32 Tutto ciò, come chiariremo più 
avanti, rende la relazione ancora più complessa.
I membri della famiglia, da parte loro, una volta dato il consenso, 
cercano di capire che cosa si vuole e ci si attende da essi. Possono im­
maginarsi le “risposte esatte”, quelle che a loro modo di vedere, il ri­
cercatore si aspetta, ma possono anche insidiarlo, provocandolo o 
confondendolo; possono, ad un certo punto del lavoro — come è suc­
cesso in un caso anche a noi - rifiutarsi di procedere interrompendo 
il contratto stabilito in partenza; possono, infine, impegnarsi in un com­
pito senza porsi problemi particolari. A ciò, come vedremo, non è di 
certo estranea la natura del compito, il setting all’interno del quale es­
so viene proposto, e la disponibilità o meno del ricercatore ad utilizza­
re le informazioni che “escono” dalle risposte fornite nelle situazioni 
proposte. Allora la relazione ricercatore/famiglia, che nel caso del no­
37

---

V. Cigoli, C. Galimberti, M. Mombelli
stro lavoro diventa una relazione ricercatore-perito/genitori-figli/invian- 
te, può assumere diverse prospettive, rivelando intrecci che vale la pena 
di descrivere o, quantomeno, di nominare. In generale — come uno 
di noi ha già affermato altrove — avremo, tra le varie possibilità, rela­
zioni del tipo “beneficiario/vittima”; “obbligatore/obbligato”; “bene- 
ficiario/acquisitore di merito”; “insidiatore curioso/agente involontario”; 
“agente volontario richiedente/agente motivato ad intraprendere un 
compito”.33 Nel caso specifico della ricerca di cui stiamo parlando, a 
queste figure classiche ne vanno aggiunte almeno altre due: “giudice/in- 
diziato” e “giudice/vittima innocente”.
L’incidenza dei significati che attraversano il contesto d’indagine 
ed i loro effetti pragmatici costituiscono a nostro parere materiale d’a­
nalisi così come i comportamenti osservati ed i discorsi raccolti. Si tratta, 
anzi, di indici che permettono poi di ri-comprendere, per così dire, quan­
to emerge durante l’intero incontro con la famiglia, dal momento che 
denotano il clima in cui il materiale da analizzare è stato prodotto. Come 
vedremo in almeno due casi, questi intrecci e le loro varianti divengo­
no occasione per “conoscere nella relazione” eventi, significati, pro­
getti, miti familiari che altrimenti non sarebbero attingibili.
Processi di produzione delle informazioni
Abbiamo parlato delle differenze rispetto alla scelta del tipo di in­
formazioni utili alla ricerca, di cosa osservare, dei dati da raccogliere 
in modo da avviare poi un processo di trattamento tale da trasformarli 
in informazioni.
Comunemente la scelta è tra dati prodotti basandosi su singoli indi­
vidui che costituiscono la famiglia (le loro percezioni raccolte tramite 
intervista, questionario, test) e quelli prodotti centrando l’attenzione 
su sequenze interattive che prevedono la partecipazione di due o più 
membri della famiglia.
Fisher ha recentemente affrontato e discusso i problemi relativi alle 
strategie utilizzabili per produrre dati che riflettano la realtà della fa­
miglia come unità. Egli ha operato una rassegna della letteratura cor­
rente rilevando come di fatto la maggior parte degli studi cosiddetti 
“familiari” prendano in considerazione assai raramente la coppia o la 
famiglia come unità d’analisi cui rivolgersi per raccogliere informazio­
ni. Secondo Hodgson e Lewis, ad esempio, solo il 7% degli studi pub­
blicati sulla famiglia nel periodo ’69-’76 avevano la diade coniugale come 
unità d’analisi, e solo il 10% la famiglia. A fronte di questa situazio­
38

---

Il legame disperante
ne, Fisher propone di distinguere tre diverse strategie di misurazione 
utilizzabili per creare dei dati “relazionali”. All’interno di queste stra­
tegie è possibile collocare diverse categorie di tecniche che permetto­
no di combinare dati relativi ai singoli componenti la famiglia in 
“punteggi relazionali” che riflettono le realtà di coppia o di famiglia 
come unità, riducendo al minimo, o comunque controllando, le distor­
sioni e le fonti d’errore.
Vediamo brevemente le tre strategie. Un primo livello di valutazio­
ne è quello “individuale”: vengono utilizzati dati relativi a singoli mem­
bri della famiglia senza fare alcun riferimento a percezioni, comporta­
menti o valutazioni di altri familiari. Spesso si usano qui strumenti di 
tipo self-report o si fa riferimento a comportamenti dell’individuo che 
hanno luogo in situazioni interattive, prescindendo però da qualsiasi 
rilievo sul o sui partner impegnati nello scambio. A tale livello si ot­
tengono informazioni che nulla dicono a proposito delle caratteristi­
che della coppia o della famiglia come unità.
Si ha poi il livello “relazionale”. In questo caso il ricercatore correla 
dati prodotti individualmente da due o più membri della stessa fami­
glia. Tale correlazione permette di ottenere un nuovo unico punteggio 
o comunque una formulazione sintetica tale da riflettere attributi o 
caratteristiche sovraindividuali, relative alla coppia o alla famiglia co­
me unità.
Il terzo livello logico, definito “transazionale”, si riferisce a infor­
mazioni o misure relative all’intera famiglia. Come osserva Fisher, es­
si “riflettono quanto viene prodotto dal sistema" ; ciò permette di cogliere 
“... lo scambio interattivo tra membri del sistema che indica l’unifica­
zione transattiva degli elementi in un tutto che è significativamente di­
verso dalla somma delle parti. Esso deriva dal funzionamento dell’intera 
unità e non riflette i contributi dei singoli membri”.34 I dati ottenuti 
dall’osservazione, diretta ed indiretta, dei comportamenti e dalle inte­
razioni strutturate permettono la raccolta di informazioni e dati tran­
sazionali.
Le osservazioni di Fisher possono dare luogo ad ulteriori riflessioni. 
Potremmo infatti riorganizzare i dati ottenuti a livello “individuale”, 
“relazionale” e “transazionale” secondo un diverso criterio che attra­
versi la categorizzazione proposta.
Ad ognuno dei tre livelli, infatti, è possibile focalizzare l’attenzione 
sulla percezione che le persone hanno dell’interazione cui comparteci­
pano (interviste strutturate e questionari), oppure osservare le intera­
zioni effettive che hanno luogo tra le persone sulla base di stimoli più 
39

---

V. Cigoli, C. Galimberti, M. Mombelli
o meno standardizzati. In questo secondo caso l’interesse è centrato 
sul comportamento della famiglia in quanto gruppo.
Consideriamo ora due possibilità, facendo riferimento a strumenti 
diversi tra di loro.
La ricerca sull’interazione familiare trova il suo specifico nello stu­
dio delle relazioni tra le persone e dei significati ad esse attribuiti. Oc­
corre riconoscere che i metodi self-report, anche se centrati sulla perce­
zione delle relazioni e non sulle caratteristiche di personalità dei membri 
si muovono in un’area di ambiguità. Come risulta dalla figura i 
singoli individui “parlano” al ricercatore “dell’oggetto famiglia”, sia 
reale che ideale; egli formula allora delle ipotesi che poi “cristallizza” 
in rappresentazioni circa alcune dimensioni del suo funzionamento. In 
questa situazione, il ricercatore sta sostanzialmente “prima” della fa­
miglia, non solo cronologicamente, ma anche logicamente dal momen­
to che ha preso l’iniziativa di creare un contesto di indagine, definendo 
rigidamente l’universo di discorso all’interno del quale muoversi.
Tra gli individui ed il ricercatore è collocato Io strumento. Con i 
self-report gli individui si pongono “fuori” dal loro sistema di apparte­
nenza e “dentro” una relazione diretta con il ricercatore. Inoltre, co­
me ha sottolineato Reiss,36 essi conoscono il fuoco della ricerca ed il 
significato delle risposte che danno è chiaramente definito. L’impe­
gno sul piano illocutorio37 avviene quindi nei confronti dell’universo 
di discorso proposto dal ricercatore.
Vediamo, invece, che cosa succede se al centro dell’attenzione è l’in­
terazione tra le persone.
Figura 2 La percezione delle relazioni familiari
40

---

Il legame disperante
Nella figura 3ÌS si mostra come il fuoco attenzionale venga a trovarsi 
“all’interno” della famiglia. I suoi membri, infatti, si confrontano tra 
loro attraverso uno strumento. Sulla base di uno stimolo (un problema 
da risolvere, un conflitto da affrontare, un progetto da formulare) il 
ricercatore cerca di cogliere ciò che caratterizza quella famiglia in quanto 
gruppo, osservando le interazioni e, in certa misura, prendendovi parte.
Alle persone è assai meno chiaro di che cosa il ricercatore si stia oc­
cupando, a cosa miri. La situazione non è certo più semplice della pre­
cedente, dal momento che alle relazioni tra i componenti della famiglia 
si aggiunge anche quella col ricercatore (costruzione del setting, istru­
zioni fornite, ecc.). E sicuro, però, che rivolgendosi all’insieme del grup­
po e cercando di coglierne le caratteristiche precipue, il ricercatore non 
solo ha la possibilità di osservare le relazioni intrafamiliari, ma “osser­
vando la propria osservazione”, può raccogliere informazioni preziose 
a proposito delle relazioni stabilite dalla famiglia (o dai singoli mem­
bri) con l’esterno.
A questo punto è chiaro che i ricercatori possono avere obiettivi dif­
ferenziati: le percezioni in merito a, oppure le interazioni effettive. Essi 
si correlano a strumenti specifici e definiscono condizioni specifiche 
di produzione delle informazioni.59
All’interno di un processo di ricerca è anche possibile porsi ad un 
metalivello, confrontando informazioni provenienti da dati tipo self­
report e dati di tipo interattivo. Esistono pareri diversi rispetto alla 
legittimità di una tale operazione;'’0 da parte nostra riteniamo utile, ol­
tre che importante, procedere a confronti di questo genere, a patto 
di mantenere la consapevolezza delle differenze tra le modalità di pro­
duzione delle informazioni adottate e di farsi guidare nell’analisi che
Figura 3 L'interazione familiare
41

---

V. Cigoli, C. Galimberti, M. Mombelli
ne deriva da alcune dimensioni reputate fondamentali per la compren­
sione del funzionamento familiare rispetto agli obiettivi di ricerca.
IDEE PER UN APPROCCIO MULTIMETODOLOGICO
Le differenze rilevate tra i due livelli in cui abbiamo articolato il 
concetto di metodo sono spesso in azione anche all’interno di una stessa 
ricerca. Un unico progetto potrebbe infatti comprendere — come spesso 
avviene — sia la rilevazione di informazioni provenienti dalle perce­
zioni che le persone hanno delle relazioni, sia la rilevazione di infor­
mazioni provenienti dal “mettere in azione”, per così dire, le persone 
stesse confrontandole con un compito più o meno strutturato. Impo­
stando la ricerca in questi termini, andando cioè a caccia delle diffe­
renze, diviene imprescindibile porsi ad un metalivello e procedere ad 
un confronto delle informazioni che possono essere concorrenti, anta­
goniste, od anche complementari tra loro.41
Questo è appunto il caso della ricerca di cui vogliamo discutere in 
questo lavoro.
Quando si cerca di osservare/conservare da questo meta-punto di 
vista la coerenza tra gli obiettivi della ricerca e i metodi, vale a dire 
le strade che scegliamo di percorrere per raggiungere tali obiettivi, al­
lora diviene di estrema importanza fare attenzione alla dimensione pro­
cessuale della ricerca. Non sempre, naturalmente, il lavoro con la famiglia 
permette questo tipo di approccio. In un contesto terapeutico, infatti, 
sarebbe a nostro avviso insostenibile un approccio programmaticamente 
teso a praticare metodi diversi.42 Nel campo della ricerca riteniamo al 
contrario opportuno e consigliabile avere approcci multimetodologici, 
ovviamente coerenti con gli obiettivi fissati all’inizio del cammino di 
ricerca. Naturalmente nel caso di questo lavoro non è stato possibile 
trasporre automaticamente quanto abbiamo precedentemente detto a 
proposito della ricerca sulla famiglia in prospettiva psicosociale. Po­
nendo mano ad una ricerca-intervento condotta in prospettiva empirico- 
clinica come è stata appunto questa nostra riflessione sui processi di 
disgregazione coniugale e di continuità parentale, non abbiamo potu­
to riprodurre acriticamente il doppio binario “quantitativo-qualitativo”. 
Al centro della nostra attenzione abbiamo posto la ricerca di indizi che, 
sulla base di alcuni criteri-guida, sui quali torneremo più avanti, ci abi­
litassero a restituire al giudice un senso complessivo sui vari casi, met­
tendo a fuoco quello che potremmo chiamare intreccio /'amiliare.45 
42

---

Il legame disperante
Tale intreccio esprime un punto di vista complessivo a partire dal qua­
le è possibile cogliere i nodi problematici, conferendo senso ai rappor­
ti — in questo caso pesantemente segnati dal conflitto — tra le persone. 
Per cogliere questo intreccio abbiamo dovuto, per l’appunto, racco­
gliere informazioni di livello diverso lavorando con tutti i componenti 
del gruppo familiare. Nel corso di questo lavoro dedicheremo ampio 
spazio alla precisazione dei criteri-guida e delle operazioni utili all’in­
dividuazione dell’intreccio. Per ora ci limitiamo a farne cenno, allo scopo 
di chiarire quali siano stati i livelli di appartenenza delle informazioni 
che siamo andati a cercare.
Per comprendere il senso dell’evento “richiesta di revisione dei cri­
teri di affidamento” dei figli, evento che avvia il processo che conduce 
alla richiesta del giudice di una perizia di tipo psicologico, abbiamo 
ritenuto opportuno disporre di:
- informazioni che derivino sia da singole persone, sia dalla loro inte­
razione. Così, ad esempio, accanto a dati ricavati da interviste indi­
viduali semi-direttive, che riguardano la percezione che le persone 
hanno della situazione di divorzio, abbiamo cercato di accedere a 
dati che derivano da scambi diretti ed immediati tra le persone, scam­
bi avvenuti all’interno di situazioni interattive. Per analogia con le 
interviste potremmo parlare qui di “situazioni interattive semidi­
rettive”. L’interesse per questo livello deriva dalla convinzione che, 
per essere sistemica, una ricerca deve mettere a fuoco ciò che carat­
terizza le relazioni tra le persone;44
— informazioni che derivino non solo dal detto, ma anche dal dire. A 
questo livello si colloca l’interesse per la dimensione illocutoria del 
discorso, vale a dire per il valore d’atto delle enunciazioni dei 
parlanti;45
- informazioni che derivino sia dal dire che dal fare (livello perlocuto- 
rio del linguaggio, livello pragmatico). E noto quanto l’impegnare 
un gruppo familiare in un compito comune (con i problemi relativi 
di inizio, decisione, accordo-disaccordo, conclusione, sostegno- 
disapprovazione...) consenta di mettere a fuoco dinamiche specifi­
che e stili interattivi.46
Questi tre livelli sono poi attraversati dall’esigenza di articolare la 
prospettiva sincronica con quella diacronica. Tale articolazione è sem­
pre importante quando si lavora con le famiglie, dal momento che esse 
sono delle organizzazioni complesse di relazioni di parentela a più genera­
zioni-, diviene però fondamentale nel nostro caso, dal momento che è 
del tutto impensabile puntare ad una comprensione del senso di even­
43

---

V. Cigoli, C. Galimberti, Af. Mombelli
ti quali la separazione ed il divorzio senza fare riferimento alle fami­
glie d’origine dei partner. Concretamente questa esigenza ci ha spinti 
a raccogliere dati relativi alla storia delle relazioni di coppia oltre che 
alle relazioni attuali, così come ad includere, anche se non in tutti i 
casi, componenti della famiglia estesa, collocati in posizioni chiave della 
rete generazionale.
Come si è detto all’inizio di questo paragrafo il percorso della no­
stra ricerca non è stato assolutamente lineare. L’esigenza di disporre 
di informazioni pertinenti a livelli diversi ci ha accompagnato dall’ini­
zio del lavoro, ma solo dopo una prima fase esplorativa si è precisata 
nei termini che abbiamo ora descritto. Si tratta a questo punto di chiarire 
l’articolazione del lavoro; per fare ciò vorremmo appunto dare spazio 
al racconto della fase iniziale durante la quale abbiamo compiuto una 
sorta di ricognizione sul campo allo scopo di costruire mappe del terri­
torio, catalogando e classificando idee, metodi e pratiche rilevanti ri­
spetto al processo decisionale nelle situazioni di revisione dei criteri 
di affidamento dei minori nei casi di separazione e divorzio.
A questo racconto faremo seguire la formulazione delle ipotesi di 
ricerca e dei criteri che ci hanno guidato nell’individuazione degli in­
trecci delle varie situazioni e nella formulazione della restituzione al 
giudice di tale intreccio.
Esplorazione dell’area di problemi, definizione degli obiettivi, for­
mulazione delle ipotesi e precisazione degli strumenti da utilizzare so­
no stati, in sintesi, i passi attraverso i quali abbiamo cercato di costruire 
il contesto di indagine. La loro esposizione occuperà il prossimo para­
grafo, cui faremo seguire un’esemplificazione della procedura adotta­
ta per “leggere” ogni caso,47 terminando poi con un commento sinteti­
co attraverso il quale dare senso all’intero processo di ricerca.
IL CONTESTO D’INDAGINE
Come è noto,48 l’aumento delle separazioni negli anni recenti ha re­
so sempre più frequente la presenza delle cosiddette famiglie “a geni­
tore unico”. In esse i figli vengono generalmente affidati ad uno dei 
genitori, in prevalenza - stando a quanto risulta dalle ricerche45 con­
dotte in proposito — la madre. All’altro genitore viene lasciata la fa­
coltà di vederli secondo tempi e modalità stabilite in sede di separazione 
e, nei casi in cui il conflitto si riattiva a distanza di tempo, ripetuta- 
mente modificate.
44

---

Il legame disperante
La necessità di mantenere i compiti parentali al di là del legame co­
niugale ormai sciolto, almeno sul piano legale, fa sì che nella maggior 
parte dei casi le relazioni tra i componenti la famiglia non si inter­
rompano.50
La nuova struttura familiare che si definisce con la separazione ri­
chiede però degli aggiustamenti se non dei veri e propri cambiamenti 
nelle relazioni stesse ed una ridefinizione dei compiti di ciascun ge­
nitore.51
Il processo di separazione inoltre è attraversato nel suo svolgersi da 
una serie di interventi del sistema legale e di quello dei servizi nell’o­
perato di alcuni suoi rappresentanti, quali giudici, avvocati ed opera­
tori sociali. Ciò implica che i problemi emotivi e la ridefinizione di 
ruolo dei vari componenti devono misurarsi con la necessità di dare 
definizione legale alla separazione ed all’affidamento. Giudici ed avvo­
cati si trovano così coinvolti in dinamiche familiari talmente comples­
se da rendere loro estremamente arduo prendere decisioni motivate 
in merito sulla base di un’accurata valutazione sia della situazione fa­
miliare sia delle risorse a disposizione per la crescita dei minori in 
oggetto.
A volte, anche se non molto spesso, gli operatori giuridici ricorrono 
all’intervento di consulenti tecnici, psichiatri o psicologi, che adotta­
no procedure di valutazione tra loro diverse e spesso non confrontabili.
Questa è la situazione da cui siamo partiti nel nostro lavoro di ricer­
ca. Essa ci ha indotto ad operare una sia pure sommaria esplorazione 
della pratica peritale in modo da chiarire il contesto all’interno del quale 
si sarebbe iscritto il nostro lavoro. Tale fase iniziale ci ha permesso 
di raccogliere dati significativi a più livelli. In queste pagine ci occupe­
remo in particolare delle indicazioni emerse a livello procedurale e me­
todologico.
Fase esplorativa
Per renderci conto del contesto in cui si muove ed avanza la richie­
sta di affidamento dei figli (in particolare dell’iter giuridico seguito e 
del modo in cui in esso gli ex coniugi esprimono le proprie richieste), 
siamo partiti dall’analisi di una serie di fascicoli del Tribunale Ordina­
rio di Milano. Tali fascicoli raccolgono al minimo le richieste di revi­
sione e la sentenza del tribunale, al massimo le risposte alla richiesta 
del ricorrente, eventuali altre “repliche”, perizie del C.T.U.52 ed altro.
L’analisi di questo materiale è stata decisa allo scopo di considerare 
45

---

V. Cigoli, C. Galimberti, M. Mombelli
non soltanto la relazione genitore-figlio quale è osservabile direttamente 
in un contesto clinico-diagnostico, ma anche la rappresentazione che di 
tale relazione, oltreché di quella genitore-genitore, viene offerta nel 
contesto giuridico attraverso i documenti scritti di richiesta di revisio­
ne delle disposizioni e di risposta a tale richiesta.
A tale proposito abbiamo considerato un campione composto da dieci 
cause,53 scelte in base alla loro data di chiusura. Abbiamo avuto mo­
do così di considerare cause dalla durata breve, media, lunga (da un 
minimo di 2 ad un massimo di 13 mesi). In relazione alla durata, varia 
naturalmente anche il numero delle udienze. Non sempre è stato pos­
sibile ricostruire tutte le fasi del procedimento di revisione a causa della 
carenza di documentazione.
Contenuti della richiesta di revisione
Si tratta nel 70% dei casi della richiesta di cambiamento del genitore 
affidatario per uno o più figli. Una modifica radicale dunque, dal mo­
mento che implica il cambiamento del genitore di riferimento, in quanto 
garante della sopravvivenza fisica e affettiva del bambino, così come 
delle risposte alle sue esigenze in modo continuo e stabile.
Nel 30% dei casi si tratta invece di una modifica parziale delle con­
dizioni di affidamento, relativa ai tempi e ai modi in cui il genitore 
non affidatario può incontrare uno o più figli. In questi casi, in parti­
colare, viene richiesto da un coniuge di precisare le modalità con cui 
il genitore non affidatario può incontrare i figli, allo scopo di dissipare 
i dubbi lasciati aperti da formulazioni eccessivamente vaghe e sbriga­
tive concordate in sede di separazione consensuale.
Radicalità della controversia
Tra le cause considerate, quelle svoltesi in un arco di tempo più lun­
go sono anche quelle in cui è stata utilizzata la consulenza d’ufficio 
dello psicologo (20%). La richiesta della perizia indica sia la difficoltà 
a decidere da parte del giudice di fronte alla complessità della situazio­
ne familiare, sia l’intensità dell’opposizione che non permette di con­
ciliare posizioni tra loro molto distanti.
Inoltre le cause di maggiore durata sono anche quelle in cui le ri­
chieste di modifica delle condizioni di affidamento riguardano il cam­
biamento di genitore affidatario per uno o più figli e non semplicemente 
le modalità di rapporto con i figli da parte del genitore non affidatario.
46

---

Il legame disperante
La quantità delle “repliche” e delle “memorie difensive” indica inoltre 
l’antagonismo inconciliabile delle posizioni in cui nessuno dei due ex 
coniugi riesce a comprendere il bisogno dell’altro e a creare una solu­
zione che possa rispondere al bisogno di entrambi.54
Motivi della richiesta
La richiesta di revisione dovrebbe essere motivata da nuovi fatti in­
tervenuti nella vita dell’uno o dell’altro ex coniuge e/o nella vita dei 
figli. Slovenko55 ricorda come questa condizione sia entrata diretta- 
mente in alcune leggi americane.
Nei 10 casi da noi considerati i “fatti nuovi” cui si fa riferimento 
ricadono nelle seguenti categorie:
1. “Il figlio preferisce stare con l’altro genitore”, atteggiamento svi­
luppatosi successivamente alla sentenza di separazione ed eventua­
le cambiamento di affidamento con accordo dei coniugi (30%).
2. Il comportamento dell’altro genitore è antieducativo e/o di trascu­
ratezza nei confronti dei figli (25%).
3. Il genitore non affidatario esercita un’eccessiva discrezionalità nel­
lo scegliere tempi e modi in cui vedere il figlio; così facendo non 
rispetta i ritmi di vita del genitore affidatario o del figlio stesso 
(15%).
4. Si rileva un’opposizione del genitore affidatario alla serena conti­
nuazione del rapporto del figlio con l’altro genitore (25%).
5. Il genitore affidatario non è attendibile come persona (5%).
A nostro parere, tutti questi motivi rientrano nella categoria degli 
“sviluppi non previsti” della situazione di partenza piuttosto che in 
quella dei “fatti nuovi intervenuti”. Questo tipo di evoluzione della 
situazione va posto in relazione alla limitata efficacia delle disposizio­
ni stabilite in precedenza dal giudice o con il mancato esercizio del con­
trollo sulla loro attuazione.
Un indice di probabile insuccesso di tali disposizioni è dato dalla 
presenza nel testo elaborato in sede di separazione consensuale della 
formula “quando lo desidera” relativa alle possibilità offerte al genito­
re non affidatario di vedere il figlio. Tale formulazione è ovviamente 
destinata ad alimentare la conflittualità. Con essa infatti si dà per scon­
tato che i due ex coniugi siano sufficientemente disponibili per — ed 
effettivamente riescano a — trovare un accordo sui tempi e sui luoghi 
in cui concretamente il genitore non affidatario potrà incontrare i fi­
gli. Per essere attuata, ovviamente, tale formula richiederebbe la pre­
47

---

V. Cigoli, C. Galimberti, M. Mombelli
senza tra i coniugi di quell’intesa la cui mancanza è invece all’origine 
della controversia. L’accordo quindi non viene quasi mai raggiunto e 
pertanto, dopo un periodo di contrattazione tra le parti, qualcuno si 
rivolge al giudice.
IL PERCORSO DELLA RICERCA
Le ipotesi di lavoro
La radicalità del conflitto ed il valore, concreto e simbolico, della 
posta in gioco — l’affidamento dei figli - sono quindi elementi che 
fondano il contesto in cui va a collocarsi l’azione del giudice. Per com­
prendere la struttura dell’intervento peritale da noi proposta risulta 
allora fondamentale approfondire analiticamente questi due fattori. Si 
tratta quindi di chiarire come, a partire dal riconoscimento della loro 
rilevanza, siamo pervenuti alla definizione di un sistema di ipotesi e 
di un criterio-guida ben precisi. Successivamente esporremo l’organiz­
zazione del lavoro con i giudici e le famiglie, organizzazione pensata 
proprio a partire da tali ipotesi.
Con la separazione e il divorzio ciò che si vuole sciogliere è l’aspetto 
di vincolo e di legame della relazione di coppia e l’impegno reciproco 
della vita insieme. Non si scioglie invece la relazione tra genitore e fi­
glio, sia sul piano biologico sia su quello psicologico. Le persone men­
tre vivono appartengono contemporaneamente a più sistemi relazionali. 
E perciò particolarmente importante cogliere le differenze esistenti tra 
le varie appartenenze. Se, ad esempio, si confondono i due piani, quel­
lo coniugale e quello parentale, si va incontro a gravi problemi e ciò 
è fonte di difficoltà nel lavoro con le famiglie che si trovano ad affron­
tare l’esperienza di separazione-divorzio.
Impostando il congegno della ricerca abbiamo allora ritenuto oppor­
tuno definire con precisione gli spazi all’interno dei quali le persone 
venivano prese in considerazione “soprattutto” come (ex) coniugi ed 
altri in cui fossero interpellate ed invitate ad agire “soprattutto” come 
genitori dei propri figli. Si tratta naturalmente di prevalenze, di livelli 
di significatività, dal momento che non è stata nostra intenzione se­
zionare gli individui, né studiare astrattamente le funzioni ed i ruoli 
da essi agiti nel contesto familiare. Definire con precisione il contesto 
è servito piuttosto a mettere a fuoco determinati livelli di analisi, po­
nendoli al centro dello spazio attenzionale, in modo tale da cogliere 
48

---

Il legame disperante
con maggiore cura le articolazioni che ognuno di essi intrattiene con 
altri livelli di realtà implicati nel processo oggetto di studio. Ciò ri­
sponde all’esigenza — chiarita altrove in questo lavoro — di dare cor­
po ad una modalità di procedere, ad un metodo quindi, che offra, in 
funzione di correttivo della riduttività implicita nell’adozione di un 
punto di vista, una simultaneità di visioni diverse dell’oggetto. Concre­
tamente, questo ha implicato — come vedremo in dettaglio più avanti 
- l’individuazione di un momento di presentazione del lavoro ai due 
ex coniugi, utile per definire un contratto e per stabilire il contesto, 
un incontro con il singolo genitore, una situazione interattiva singolo 
genitore-figlio/i ed un incontro finale con tutti i membri della famiglia 
riuniti attorno ad un compito comune, lasciando inoltre aperta la pos­
sibilità di incontrare, se necessario, altri membri della famiglia estesa, 
quali nonni, zii, persone comunque significative.
Nel pensare l’organizzazione di questi incontri con i vari membri 
della famiglia abbiamo dovuto prendere in considerazione alcune ca­
ratteristiche distintive dei momenti critici del processo di separazio- 
ne/divorzio, quale è appunto la richiesta di revisione dei provvedimenti 
relativi all’affidamento. Vediamone alcuni,56 particolarmente rilevan­
ti per la gestione dell’incontro con la famiglia.
Per prima cosa dobbiamo osservare che le situazioni di questo tipo 
sono sempre pesantemente marcate dal conflitto. Si tratta di una con­
flittualità di tipo distruttivo, dal momento che non fa intravvedere al­
cuna possibilità di evoluzione della relazione; anzi — come è risultato 
con evidenza in alcuni casi — essa blocca lo spazio relazionale al mo­
mento della crisi iniziale, cristallizzando il confronto in termini di “lotta 
per la vita o la morte” in cui i figli si trovano a svolgere spesso il ruolo 
di ostaggi. La richiesta di revisione delle disposizioni prese al momen­
to della separazione, così come la richiesta di una nuova regolamenta­
zione dei rapporti con i figli per ciascuno dei due genitori ex conviventi, 
costituiscono i segnali di questa antica, ma anche attuale conflittuali­
tà. A differenza però degli scontri e dei litigi attraverso cui “privata- 
mente” i due hanno combattuto sin qui la loro guerra, questi segnali 
esprimono “pubblicamente” il perdurare di un conflitto di coppia so­
pravvissuto alla separazione stessa.
In questa situazione si tende a porre in rilievo gli elementi che dif­
ferenziano, che oppongono piuttosto che quelli che accomunano: non 
c’è spazio per accordi. Ciò spinge a distinguere i buoni dai cattivi, i giu­
sti dagli ingiusti, dimenticando gli interessi comuni. La storia deve es­
sere allora negata oppure deformata.
49

---

V. Cigoli, C. Galimberti, M. Mombelli
In questo processo, quando emozioni e sentimenti sono assai inten­
si i membri della coppia sono quasi sempre più centrati su se stessi 
e sulla relazione con il partner piuttosto che sull’esercizio delle funzio­
ni genitoriali. Le relazioni coi bambini vengono spesso strumentalmen­
te ridotte, se non addirittura sacrificate, allo scopo di dimostrare la 
propria adeguatezza di genitore e di adulto, attribuendo all’altro il mas­
simo numero di colpe e difetti possibili.
A tutto ciò va aggiunto che quasi mai i due ex partner hanno com­
piuto lo stesso cammino sulla strada del cosiddetto “divorzio psichi­
co”. Non è detto, infatti, che entrambi si siano di fatto staccati dagli 
investimenti emotivo-affettivi e dai “progetti di vita” una volta sognati 
e desiderati. Si tratta di processi che hanno di fatto tempi e modalità 
del tutto individuali e che per alcuni non raggiungono mai un livello 
sufficiente a consentire il distacco.
Questa, a grandi linee, la situazione in cui il giudice viene chiamato 
ad intervenire, situazione che mette a dura prova la sua capacità di 
prendere una decisione accettabile, condivisibile ed attuabile da parte 
di entrambi i genitori. A questo punto spesso il giudice formula la ri­
chiesta di consulenza psicologica.
A fronte della rete di fattori che contribuiscono a determinare que­
sto scenario ci sembra utile puntare soprattutto alla costruzione di un 
clima di rispetto per la storia dei singoli, delle coppie e delle famiglie, 
piuttosto che coltivare fantasie di reintegrazione familiare.
In una situazione di questo tipo, in cui tensioni e conflitti sono aspri 
e la distruttività è di casa, risulta utile avviare il lavoro di risposta alla 
domanda del giudice partendo da un’ulteriore domanda. Ci si può chie­
dere cioè se all’interno del processo di separazione sia possibile rileva­
re nei genitori una certa disponibilità di ciascuno ad assicurare l’accesso 
del figlio all’altro genitore, cogliendo anche le differenze individuali.
Questo è a nostro parere un criterio-guida che permette di stare dal­
la parte dei figli e delle loro famiglie di origine senza per questo negare 
l’esistenza di fratture spesso irreparabili. Questo criterio mira a garantire 
al figlio una continuità di relazione con la propria famiglia d’origine e 
con la propria storia.
Date le caratteristiche del conflitto distruttivo — espansione, com­
petizione esasperata, percezione errata e dettata da pregiudizi, impe­
gno fino allo stremo — la ricerca di elementi utili a rispondere alla 
domanda formulata in precedenza diviene particolarmente difficile.
Più che rilevare fatti clamorosi, si tratta a nostro avviso di centrare 
l’attenzione sulla raccolta di quei sottili indizi e segnali di costruttività, 
50

---

Il legame disperanti
che possono essere presenti anche in un contesto in cui le relazioni so­
no caratterizzate da elevata distruttività reciproca.
Detto in altri termini, vale la pena di cercare dei segnali che possa­
no evidenziare la presenza di tentativi cooperativi e di centratura sul pro­
blema, cioè la comune responsabilità genitoriale, piuttosto che sulle 
modalità di relazione distruttiva tra i partner.
Riteniamo anche che la ricerca sia adatta a cogliere il senso com­
plessivo della situazione che viene a crearsi, l’intreccio familiare all’in­
terno del quale collocare le mosse dei singoli, prima fra tutte la richiesta 
di revisione degli accordi per l’affidamento.
Da quanto detto appare chiaro che i nostri incontri con le famiglie 
non hanno avuto come obiettivo la formulazione di diagnosi di perso­
nalità, quanto invece la ricerca di segnali spesso deboli e di indizi sul 
piano delle relazioni e su quello dei significati che vengono attribuiti 
alle relazioni stesse.
Seguendo la pista indicata dal criterio-guida dell’accessibilità abbia­
mo orientato il nostro lavoro cercando di evidenziare l’esistenza di spazi 
e di possibilità per i figli di continuare a godere della relazione con 
entrambi i genitori.
Le figure 4 e 5 riassumono sinotticamente57 lo spazio problematico 
in cui ci siamo mossi: da un lato troviamo le “emergenze” che caratte­
rizzano le situazioni di richiesta di revisione delle disposizioni di affi­
damento, dall’altro il “congegno di ricerca” elaborato per orientarci
SISTEMA FAMILIARE
Aspetti strutturali
1. Pluralità delle appartenenze sistemiche
Aspetti di processo
2. Distruttività del conflitto
3. Assenza di spazi per la negoziazione
4. Pluralità dei tempi e delle modalità 
di disimpegno dalla relazione coniugale
Rapporti tra le generazioni
5. Strumentalizzazione delle relazioni 
con i bambini
SISTEMA GIUDIZIARIO
La richiesta della 
perizia psicologica 
6. Le attese del 
giudice
Origine del contratto 
peritale
7. Complessità dell'incontro tra sistema 
giudiziario e sistema familiare
Figura 4 Le emergenze
51

---

V. Cigoli, C. Galimberti, M.. Mombelli
La logica di produzione dei dati
1. Differenziazione dei livelli di incontro con i membri della famiglia
Cosa osservare-
2. Indizi e segnali di costruttività
3. 
Tentativi cooperativi e di centratura sulle funzioni genitoriali
Il metacriterio
4. Continuità di relazione con la propria famiglia d'origine
Rispetto per la storia e garanzia di accesso dei figli all'altro genitore
Il contratto peritale
7. Restituzione al giudice dell'intreccio complessivo
Figura 5 II congegno di ricerca
in tale spazio. Si tratta di una prima approssimazione,58 utile per in­
trodurre ulteriori elementi che chiarifichino il contesto di indagine.
Cercheremo ora di vedere come sia possibile organizzare l’interven­
to peritale sulla base dei criteri enunciati, con particolare attenzione 
alla loro traduzione sul piano metodologico.
Il contatto con il Tribunale
Il contatto tra C.T.U. e famiglia avviene a seguito dell’invio opera­
to dal giudice. Si tratta di un invio fatto attraverso un documento scritto. 
In esso il giudice fa riferimento ai conflitti tra i genitori circa la rego­
lazione dei rapporti con i propri figli.
Rivolgendosi a noi il giudice chiede un “supplemento di indagine” 
sul caso per arricchire le informazioni di cui già dispone (storia giuri­
dica precedente, documentazione presentata dagli avvocati, relazioni 
dei servizi sociali, della scuola ecc.).
In particolare il giudice chiede un approfondimento della conoscen­
za della qualità dei rapporti di un bambino con i suoi genitori e con 
gli adulti che più si occupano di lui.
Questa richiesta — comune a tutti i casi da noi considerati, siano 
essi di competenza del Tribunale Ordinario o del Tribunale per i Mi­
norenni — può assumere diverse formulazioni. Vediamo tre esempi, 
scelti a ragione della loro eterogeneità.
In un primo caso ci è stato chiesto di “svolgere un’approfondita os-
52

---

Il legame disperante
servazione sui genitori ed eventualmente parenti onde fornire a questo 
Ufficio elementi di giudizio in ordine alla sistemazione più confacente 
all’interesse del minore”.
Con un secondo quesito, invece, si “dispone che a cura del Centro 
Studi e Ricerche sulla Famiglia... venga effettuata un’approfondita in­
dagine sul rapporto tra la minore, le figure genitoriali e gli altri compo­
nenti dei rispettivi nuclei familiari".
Più articolato, ma anche più vicino alla funzione decisionale propria 
del giudice, un terzo caso richiede al C.T.U. che “dica [...] esaminati 
gli atti di causa nonché le persone dei genitori e del figlio minore, pro­
ceduto ad ogni accertamento ritenuto necessario o anche semplicemente 
opportuno, quali provvedimenti in ordine al regime di affidamento pos­
sano essere adottati allo scopo di favorire un equilibrato sviluppo della 
personalità del minore”.
Dai tre quesiti emerge comunque la richiesta di inserire qualcuno 
come terzo nella relazione tra sistema familiare e sistema giuridico. Ciò 
segna l’avvio della situazione di ricerca-intervento: si chiede a qualcu­
no di entrare come terzo a modificare in qualche modo la relazione esi­
stente tra le altre due parti. In questo caso la domanda di “cambiamento” 
va soprattutto a carico del livello di conoscenza che una parte ha del­
l’altra.59
La formulazione delle richieste varia inoltre a seconda che l’invian- 
te sia il Tribunale per i Minorenni o il Tribunale Ordinario. Nel pri­
mo caso viene affidato ai periti il compito di fornire elementi di giudizio 
che favoriscano il Tribunale nella comprensione della vicenda. Nel se­
condo, invece, il Tribunale Ordinario chiede di entrare direttamente 
nel merito, consigliando modi e tempi dell’affidamento: all’apparenza 
una vera e propria delega della decisione.
L’incontro con la famiglia
Il processo peritale inizia quindi con l’invio del quesito da parte del 
giudice al C.T.U. Il secondo atto formale è costituito àaW.’incontro con 
la coppia di genitori. Scopo di questo incontro è di rendere esplicito 
il mandato che i periti hanno ricevuto dal giudice. Si parla infatti ai 
genitori del “quesito” formulato dal giudice, vale a dire, generalmen­
te, la richiesta di osservare la situazione familiare ed in particolare la 
qualità dei rapporti tra genitori e figli. In questa occasione abbiamo 
sempre puntato a definire il setting di lavoro ossia la metodologia, le 
tecniche, i tempi, gli obiettivi, il luogo e le modalità di incontro.
53

---

V. Cigoli, C. Galimberti, M. Mombelli
L’incontro iniziale è altresì il momento in cui viene chiarito il dupli­
ce contesto, di perizia e di ricerca, all’interno del quale si lavora.
Vediamo, concretamente, la traccia seguita dai due periti-ricercato­
ri60 per introdurre tale incontro:
[...] Incontreremo ciascuno di voi individualmente, ma anche insie­
me perché pensiamo che siete e rimanete tutti e due i genitori dei vo­
stri figli; è importante fare in questi incontri qualcosa insieme, dal 
momento che siete qui appunto in quanto genitori.
Sappiamo che c'è un contrasto tra voi, e questo crea una situazione 
in cui ciascuno di voi pensa di avere qualche ragione in più rispetto 
all'altro. Immaginiamo che sia una situazione difficile.
Il giudice ci ha posto un quesito che riguarda voi come genitori con 
vostro figlio/i vostri figli. Il nostro lavoro è finalizzato a dare una rispo­
sta al giudice tenendo presenti i vostri bisogni. La conoscenza con voi 
sarà per noi anche occasione per approfondire i problemi che si crea­
no con la separazione a proposito dell'affidamento dei figli; si tratterà 
di un contributo ad un lavoro di ricerca che stiamo attualmente condu­
cendo su questo tema allo scopo di aiutare persone che si vengano a 
trovare nella vostra situazione.
Vi proponiamo un lavoro che si articolerà in tre incontri durante i quali 
parleremo con voi e con vostro figlio.
Nella prima giornata ci saranno i colloqui tra il dottor... e la signora 
... e tra la dottoressa ... ed il signor ....61 La seconda fase del nostro la­
voro vedrà l'incontro tra il dottor..., la signora ... e (nome figlio/-!); suc­
cessivamente la dottoressa ... incontrerà il signor... e (nome figlio/-!). 
La terza ed ultima fase ci vedrà impegnati tutti assieme, noi due, voi 
e vostro figlio/i vostri figli.
I colloqui individuali verranno registrati su nastro. Le interazioni suc­
cessive saranno invece videoregistrate, per due ragioni. Da un lato ci 
serve rivedere il materiale per capire meglio quello che succede nei nostri 
incontri e per poter poi stendere la relazione al giudice; dall'altro è im­
portante per noi conservare del materiale per la ricerca di cui vi abbia­
mo parlato.
Al termine degli incontri prepareremo una relazione per il giudice che 
comprenderà le nostre osservazioni sulla vostra situazione familiare. Sarà 
possibile alla fine discutere con voi di alcune questioni relative al vo­
stro problema.
Avete qualche domanda da fare, qualche osservazione?
Naturalmente le persone inviate dal Tribunale possono rifiutarsi di 
impegnarsi secondo le modalità da noi suggerite. Tuttavia, dalla no­
stra ricerca emerge che qualche specifico bisogno spinge le persone a 
non disimpegnarsi. Rimandiamo a questo proposito al capitolo suc­
cessivo.
Si prosegue poi con la conoscenza dei singoli componenti la famiglia 
54

---

Il lenirne disperante
attraverso interviste individuali semi-strutturate. Esse sono centrate 
attorno ad aree tematiche scelte - sulla base di precedenti studi e ri­
cerche - tra quelle particolarmente vive nell’esperienza di separazio­
ne ed utili per comprendere la situazione della famiglia separata.
Le aree prescelte consentono l’esplorazione delle modalità secondo 
le quali gli adulti hanno percepito la propria storia, come hanno reagi­
to all’evento, quali processi di adattamento hanno posto in atto, e, in­
fine, la loro percezione delle reazioni dei figli alla separazione.
Di seguito riportiamo le sei aree, indicando in nota alcune domande- 
tipo ad esse relative.
Traccia di colloquio: la percezione dei genitori relativa alle reazioni 
dei figli e al loro adattamento alla separazione/divorzio62
Aree di indagine
a) come il genitore vive al momento presente la sua situazione personale;
b) come il genitore ricorda il periodo di vita che ha preceduto la sepa­
razione;
c) quali aiuti ha potuto avere ed a quali risorse si è potuto affidare;
d) come, secondo il genitore, il figlio ha reagito alla separazione e quali 
sono state le difficoltà che secondo lui ha avuto nell’adattarsi alla 
nuova situazione;
e) quali sono, secondo il genitore, le difficoltà attuali del figlio nell’a­
dattarsi alla situazione familiare;
f) quali sono, secondo il genitore, gli effetti benefici della separazio­
ne sulla vita del figlio.
Le aree toccate nell’intervista con i figli fanno emergere le modalità 
secondo le quali essi hanno percepito la separazione dei genitori.
Traccia di colloquio: la percezione dei figli relativa alla 
separazione/divorzio dei genitori63
Aree di indagine
a) comprensione del vocabolo “separazione”;
b) pensieri circa le ragioni della separazione e livello di accettazione 
della stessa;
c) sentimenti attorno alla separazione;
d) descrizione di entrambi i genitori;
e) influenza della separazione sui rapporti con i coetanei;
f) interazione con il genitore non affidatario.
55

---

V. Cigoli, C. Galimberti, Af. Mombelli
Ogni intervista è stata registrata su nastro magnetico e poi analizza­
ta secondo una tecnica di analisi del contenuto su cui ci soffermeremo 
con attenzione nell’Appendice.
Le interviste individuali hanno fornito materiale utile alla percezio­
ne di alcune qualità del sé attraverso l’esplorazione delle aree sopra 
indicate. Come abbiamo detto in precedenza, non abbiamo voluto con­
durre un’indagine sulla personalità degli individui coinvolti, quanto in­
vece considerare come le persone affrontano le situazioni di crisi, quali 
sono appunto la separazione ed il divorzio.
La tappa successiva ci ha portati a passare ad un piano interattivo. 
Concretamente abbiamo osservato le qualità delle relazioni genitore- 
figli, colte così come si esprimono di fronte alla richiesta di “fare un 
progetto insieme come genitore e figli”. Consideriamo la consegna.
Interazione genitore-figlio/figli
Desidererei adesso che progettiate qualcosa insieme; qualcosa che 
potreste fare insieme come genitore e figli. Avete mezz'ora di tempo 
circa per scegliere il tema, la situazione [esempi...] e per fare insieme 
il progetto, lo rimarrò qui presente, ma senza intervenire.
Con il “progettate qualcosa insieme”64 si propone una situazione in­
terattiva in cui spesso vengono presentificati anche altri membri della 
famiglia (ad es. l’altro genitore). Per analogia alle interviste, potrem­
mo definire questa situazione come “interazione semistrutturata”.
Nel caso di bambini di età inferiore ai cinque anni viene proposta 
una situazione di gioco con materiale strutturato tra genitore e figli preso 
dallo “Sceno Test”.65 Ogni interazione è stata videoregistrata. Si è 
proceduto poi ad un campionamento delle sequenze considerando i primi 
cinque minuti, la fase centrale - per una durata di tempo equivalente 
- ed i cinque minuti conclusivi di ogni interazione.
Per analizzare le sequenze sono state utilizzate delle griglie di osser­
vazione e delle scale di valutazione opportunamente elaborate. Esse 
permettono di registrare presenza e assenza e qualità di alcune varia­
bili quali, ad esempio, la cooperazione, l’ascolto dell’altro, il legame 
emotivo, la presentazione dell’altro genitore, e così via. Tali variabili 
riguardano le caratteristiche che differenziano ciascun genitore, come 
esso esercita le funzioni genitoriali, le modalità di comunicazione mes­
se in atto tra genitore e figli.66
Griglie di osservazione e scale di valutazione67 rispecchiano ovvia­
mente il sistema di ipotesi ed il criterio-guida precedentemente esposti.
56

---

Il legame disperante
Disegno congiunto
L’incontro conclusivo è sempre avvenuto contemporaneamente con 
i genitori ed il figlio/i figli. Ad esso hanno partecipato entrambi i peri­
ti, l’uno in posizione di conduttore, l’altro con compiti di osservazio­
ne dell’interazione complessiva.
Ai partecipanti viene chiesto di fare insieme un disegno che li rap­
presenti “come genitori e figli, come sono ora, mentre stanno facendo 
qualcosa’’:
Oggi vi chiediamo di fare un disegno assieme, di rappresentarvi co­
me genitori e figli come siete ora, mentre state facendo qualcosa. Ognu­
no di voi può disegnare se stesso o gli altri, come preferisce. Potete 
disegnare le persone in qualsiasi posizione sul foglio.
Adesso ognuno di voi prende un pennarello per disegnare e tiene lo 
stesso colore fino alla fine del disegno.
In questa situazione si osserva68 innanzitutto come i due ex coniu­
gi affrontano il compito, come esercitano la funzione di guida nei con­
fronti dei figli, se e come si vengono a creare alleanze o coalizioni. 
L’attenzione va qui principalmente alla dimensione relazionale.
Si considera anche il livello simbolico analizzando il disegno per cer­
care di individuare i significati prodotti dai singoli, dai sottoinsiemi 
che vengono a crearsi o dal gruppo nel suo complesso.
Alla fine del disegno si dedica del tempo a commentare con i pre­
senti quanto è avvenuto, raccogliendo preziose informazioni circa il 
modo di funzionare degli individui in presenza degli altri familiari.
L’incontro si conclude con la dichiarazione da parte dei periti del 
loro impegno a restituire al giudice il senso degli incontri effettuati 
attraverso una relazione che potrà aiutarlo a prendere una decisione. 
Ai familiari viene infine restituito qualche significato in relazione alla 
propria vicenda.
Si chiude quindi la fase peritale del processo in corso con il rinvio 
di genitori e figli al sottosistema giudiziario “accompagnati” non solo 
da una relazione stesa da due periti, ma anche da un’esperienza di in­
contro con due professionisti che, all’interno di una situazione di estrema 
tensione e difficoltà, hanno cercato di offrire loro l’opportunità di tro­
vare un contesto strutturato in cui agire i propri comportamenti con­
flittuali, mantenendo comunque una certa continuità rispetto al rapporto 
tra genitori e figli.
57

---

V. Cigoli, C. Galimberti, M. Mombelli
NOTE
1. Marchese A., L'officina del racconto, Mondadori, Milano, 1983, p. 3.
2. Cfr. Cigoli V., Gulotta G., Santi G., Separazione, divorzio e affidamento dei figli, Giuffré, 
Milano, 1983, pp. 199-275.
3. Cigoli V., Teorie e consuetudini come fonte di problemi. Verso una perizia sistemica, in Cigoli 
V., Gulotta G., Santi G., 1983, pp. 199-275.
4. A questi concetti dovremmo aggiungerne un quarto, quello di informazione. Non ne faccia­
mo menzione dal momento che nella ricerca citata esso è stato utilizzato soprattutto “per 
convalidare l'idea di chi sostiene l’esigenza di offrire altre opportunità di soluzione... del 
conflitto, di cui un caso emblematico è quello della ‘mediazione strutturata”’. Ibidem, p. 257.
5. Cigoli V., Galimberti C., Mombelli M., Disgregazione coniugale e continuità parentale, in “Con­
tributi del Dipartimento di Psicologia", I.S.U. Università Cattolica, Milano, 1986. Cfr. inoltre 
Cigoli V., Teorie e consuetudini come fonte di problemi. Verso una perizia sistemica, cit., pp. 
256-260.
6. Per illustrare questo concetto, vale a dire il rapporto di “parte a tutto” esistente a nostro 
avviso tra la perizia e l’insieme degli atti compiuti da altri soggetti (famiglia/-e, giudice, av­
vocati, operatori dei servizi) con cui essa si articola, parleremo di volta in volta di rapporto 
tra “sotto-sistema”/“sistema” o “fase’/“processo”. Il ricorso alle due metafore, quella spa­
ziale e quella temporale, rende possibile infatti l’allargamento del campo dei significati in 
gioco, permettendoci di tenere aperti contemporaneamente più accessi alla comprensione 
della complessità del fenomeno con cui ci stiamo confrontando.
7. Questo avverbio sta a significare unicamente la possibilità di adempiere al compito che isti­
tuzionalmente viene fissato ai periti con il quesito: “... dica il perito se...”. Cfr. a tale propo­
sito quanto detto a p. 53.
8. Gulotta G., Separazione, divorzio e affidamento dei figli: presente e futuro, in Cigoli V., Gu­
lotta G., Santi G., 1983, pp. 1-21.
9. Levy A., Trognon A., Editorial, in Intersubjectivités, “Connexions”, n° 47, 1986, p. 5.
10. Ibidem.
11. Si veda a tale proposito il capitolo dovuto a V. Cigoli.
12. Per una discussione dettagliata delle implicazioni connesse all’uso di queste metafore “cro­
nometriche” si veda Galimberti C., Il processo di formazione della coppia, in Scabini E., a 
cura di, L’organizzazione famiglia tra crisi e sviluppo, F. Angeli, Milano, 1985, pp. 131-174.
13. Cfr. pp. 7-12.
14. Cigoli V., Galimberti C., Psicoanalisi e ricerca sui sistemi in terapia familiare, F. Angeli, Mila­
no, 1983, p. 33.
15. Ibidem.
16. Per evitare di essere fraintesi va detto che non intendiamo l’accordo sulle procedure come 
contrapposto a quello sui contenuti, ma piuttosto consideriamo il primo come pre-condizione 
del secondo.
17. Sarà questo uno degli obiettivi del capitolo di V. Cigoli.
18. Se, con Blanchet, consideriamo l’intervista di ricerca come un incontro tra “due persone, 
un intervistatore ed un intervistato, condotta e registrata dall’intervistatore”, in cui que­
st'ultimo ha come obiettivo di “favorire la produzione di un discorso lineare dell’intervista- 
to su di un tema definito all’interno del quadro di una ricerca” e se a “produzione di un 
discorso” sostituiamo “produzione di interazioni”, allora risulta più chiaro il senso del paral­
lelo proposto tra intervista e situazione interattiva.Cfr. Blanchet A., Interviewer, in Blan­
chet A., Ghiglione R., Massonat J., Trognon A., Les techniques d’enquète en sciences sociales, 
Dunod, Paris, 1987, pp. 81-126.
19. Come abbiamo più volte precisato quello dell’accessibilità all’altro genitore è il principale, 
anche se non l’unico dei criteri elaborati. Nella costruzione dell’intreccio si tengono ovvia­
mente presenti anche gli altri criteri che con quello relativo all’accessibilità costituiscono 
il “metacriterio” definito come “continuità di relazione con la propria famiglia d’origine”: 
rispetto per la storia degli individui e modalità di espressione dei bisogni di differenziazione 
e di legame. Si veda in proposito la figura 5 a p. 52.
58

---

Il legame disperante
20. Cfr. F. Walsh, a cura di, Stili di funzionamento familiare, F. Angeli, Milano, 1986.
21. Cigoli V., Prefazione, in F. Walsh, a cura di, Stili di funzionamento familiare, F. Angeli, Mi­
lano, 1986, p. 19.
22. Trognon A., Produire des données, in Blanchet A., Ghiglione R., Massonat J., Trognon A., 
Les techniques d’enquète en sciences sociale;, cit., p. 12.
23. Ibidem, p. 13.
24. Cfr. Cigoli V., Prefazione, 1986, pp. 9-32.
25. Brown L.H., Kidwell J.S., Methodology in family studies: The other side of caring, in “Journal 
of Marriage and the Family”, 4, 1982, pp. 833-839.
26. Essi affermano che “l’approccio scientifico è un metodo appropriato e molto utile per acqui­
sire informazioni empiriche su dei fenomeni importanti riguardanti il matrimonio e la fami­
glia”. Miller, Rollins e Thomas, 1982, p. 852. Non è chiaro qui in che senso l’“approccio 
scientifico” sia un “metodo per...”: pare quasi che gli autori confondano qui - errore tut- 
t’altro che raro anche, ad esempio, nel settore della terapia familiare - metodo e tecnica, 
riducendo drasticamente la portata conoscitiva del primo e facendone una sorta di ricettario 
da seguire per ottenere dei dati significativi... Si tratta probabilmente di un’oscillazione se­
mantica momentanea, poiché il passaggio citato si inserisce in un contesto ben marcato dalla 
distinzione tra piano metodologico e piano delle tecniche. Cfr. Miller B.C., Rollins B.C., 
Thomas D.L., On methods of studying marriage and the family, in “Journal of Marriage and 
the Family”, 4, 1984, pp. 851-868.
27. Galligan R.J., Innovative technique: Siren or rose, in “Journal of Marriage and the Family”, 
4, 1982, pp. 875-886.
28. Wagenaar T.C., Reading for social research, Belmont, Wadsworth, 1981.
29. Queste osservazioni relative all’obiettività e alla replicabilità delle procedure seguite per ot­
tenere i dati spingono in qualche modo alla riflessione sulla situazionalità che caratterizza 
la ricerca scientifica, come del resto ogni esperienza percettiva umana. A questo proposito 
rimane fondamentale la lezione della fenomenologia. Secondo Husserl, infatti, l’orientamento 
percettivo deve essere considerato la condizione determinante di ogni forma coscienziale. 
La coscienza è sempre situata in uno spazio e in un tempo determinati. Di fronte ad essa 
la realtà si dispone prospetticamente, mostrandosi per profili successivi, per adombramenti. 
Non si ha mai quindi una conoscenza completa di un oggetto, né tantomeno della totalità 
del reale. Ci si muove sempre all’interno di un rinvio continuo tra percezione dell’oggetto 
e percezione dello sfondo, il “rumore di fondo” di cui si è detto in precedenza, vale a dire 
dell’orizzonte in cui tale oggetto si inscrive. In questa “dialettica della percezione” sta la 
ragione per cui ci è dato di osservare sempre e solo un lato della cosa, afferrandolo nel rinvio 
ad una totalità d’essere o di senso adombrata appunto negli altri suoi lati, mai però coglibile 
direttamente a ragione appunto della prospetticità della coscienza del soggetto. Presenza 
e assenza, vedere e non vedere, non cessano quindi di richiamarsi a vicenda. In questo senso 
non è possibile parlare di “teoria” in quanto sistema di pensiero elaborato all'interno di un 
determinato settore della comunità scientifica senza far riferimento al problema della visio­
ne che si può avere della realtà a partire dallo specifico punto di vista in cui ci si trova collo­
cati. Il problema di ogni teoria diviene allora il problema della conoscenza a partire da quel 
punto di vista inoggetttvabile che è la coscienza umana, il soggetto conoscente stesso. Il gua­
dagno operato dalla fenomenologia husserliana con la nozione di coscienza prospettica - cui 
parallelamente possiamo avvicinare la dichiarazione della scienza post-positivistica circa l’im- 
proponibilità di un “punto di vista oggettivo” contestato dall’evidenza dell'ineliminabilità 
di un certo tasso di soggettività in ogni visione del mondo - ci spinge a misurarci col ruolo 
del soggetto all’interno del processo conoscitivo stesso. A parere di Morin (La méthode, Seuil, 
Parigi 1977, Vol. I, La nature de la nature, p. 89) il problema del soggetto “non è un proble­
ma di ‘soggettività’ nel senso deteriore in cui questo termine significa contingenza e affetti­
vità, (ma) è la domanda fondamentale del sé sul sé, sulla realtà c la verità. E questa domanda 
fa sorgere non solo il problema della determinazione bio-antropologica della conoscenza, ma 
anche quello della ‘determinazione socioculturale’”, aspettò di fondamentale interesse in rap­
porto alla discussione della metodologia della ricerca sull’interazione familiare.
30. A proposito delle difficoltà connesse al coinvolgimento di soggetti, famiglie e gruppi nei processi 
di raccolta delle informazioni, Miller elenca alcuni motivi tra quelli comunemente addotti 
dalle famiglie per sottrarsi alla partecipazione in una ricerca: “Mi/ci porta via del tempo...”, 
59

---

V. Cigoli, C. Galimberti, M. Mombelli
“Non mi /ci interessa”, “Sarebbe una perdita di danaro...”, “Interromperebbe la mia/nostra 
routine...”, “Si tratta di cose troppo personali e riservate...". “Mi/ci farebbe correre dei ri­
schi...”. Miller B.C., Family Research Methods, Sage PubbL, Beverly Hills, 1986, p. 79.
31. Miller consiglia appunto una serie di “contromosse" da opporre alle motivazioni esposte nel­
la nota precedente. Cfr. ibidem.
32. E a loro che abbiamo richiesto collaborazione per costruire il contesto di indagine, ponendo 
in atto una serie di operazioni che, come vedremo più oltre, hanno reso possibile con tutte 
le famiglie inviateci l’avvio di un processo peritale.
33. Cigoli V., Prefazione, cit., p. 20.
34. Fisher L., Kokes R.F., Ransom D.C., Philips S.L., Rudd P., Alternative strategies for crea­
ting “relational" family data, in “Family Process”, vol. 24, 1985, p. 215. Corsivi nostri.
35. Si tratta di una versione modificata dello schema presentato in Cigoli V., Prefazione, cit., p. 22.
36. Reiss D., The working family: a researcher's view of health in the household, in “American 
Journal of Psychiatry”, 139, 11, 1982, pp. 1412-1420; Sensory extenders versus meters and 
predictors: clarifying strategies for the use of objective test in family therapy, in “Family Pro­
cess”, 22, 1983, pp. 165-171.
37. Cfr. Trognon A., Perspectives cognitives et pratiques discursives: à propos de la norme d’interna- 
lite, in Beauvois J.L., Monteil J.M., Joule R., Perspectives cognitives et conduites sociales, to­
mo II, Delval, Cousset, 1987.
38. Anche in questo caso in figura è data una versione modificata dello schema presentato in 
Cigoli V., Prefazione, 1986, p. 22.
39. A questo punto si aprirebbe lo spazio per una discussione dei rapporti tra metodi e tecniche 
di ricerca a proposito delle modalità di trattamento delle informazioni prodotte. Per un’ampia 
trattazione di tale tema rimandiamo a Cigoli V., L'impresa conoscitiva sull'interazione fami­
liare, Quaderno n° 3 del C.S.R.F., Vita e Pensiero, Milano, 1984 e Galimberti C., Farina 
M., Il FACES III. Analisi di uno strumento per la ricerca sulla famiglia, quaderno n° 8 del 
C.S.R.F., Vita e Pensiero, Milano, in corso di pubblicazione.
40. Già Levinger, negli anni ’60, aveva notato la presenza di interessanti convergenze tra dati 
ottenuti utilizzando strumenti differenti tra loro. Lewis, Beavers e coll, hanno poi ribadito 
che non esiste “un unico filo” nella ricerca e che quindi è opportuno confrontare informa­
zioni raccolte a livelli diversi. Cromwell e Peterson hanno sostenuto di recente la stessa tesi 
“confrontazionista”. Al contrario Reiss, “ritenendo i dati tipo self-report come sostanzial­
mente inadatti a cogliere le modalità di funzionamento familiare, preferisce orientarsi verso 
la convalida di una teoria specifica circa il funzionamento della famiglia". Cfr. Cigoli V., 
Prefazione, cit., p. 23.
41. Come vedremo poi, nella nostra ricerca abbiamo cercato di raccogliere informazioni sia rela­
tive alle percezioni che le persone hanno delle relazioni in corso, sia relative alle azioni che 
le persone stesse, poste di fronte all’esecuzione di compiti comuni, pongono in essere.
42. In questo caso infatti i vari metodi, prescrittivo, esperienziale, interpretativo e pedagogico, 
sono tra loro incompatibili, anche se poi di fatto ne osserviamo la compresenza in gran parte 
dei modelli di terapia familiare attualmente praticati.
43. Prendiamo il concetto di “intreccio" della tradizione della critica letteraria, ed in particolare 
dai formalisti russi che, con il lavoro di Sklovskij (Teoria della prosa [1924], Torino, 1976), 
ne hanno precisato il significato.
44. Cfr. Cigoli V., Galimberti C., Psicoanalisi e ricerca sui sistemi, cit., pp. 114-122.
45. L’interesse va in questo caso all’azione che viene compiuta di fatto fra tutte quelle che sa­
rebbe convenzionalmente possibile compiere nel dire qualcosa. Cfr. Sbisà M., Introduzione, 
in Sbisà M., a cura di, Gli atti linguistici, Feltrinelli, Milano, 1978, p. 19.
46. A tale proposito si veda quanto detto nella nota 66.
47. Dei risultati complessivi del lavoro si dà notizia nel capitolo curato da V. Cigoli.
48. Cfr. la bibliografia riportata in appendice al capitolo iniziale.
49. Cerquoni, Lucantoni e Lombardo Radice ricordano che “quello dell’affidamento automati­
co alla madre fino all’adolescenza...” è il più diffuso e potente tra gli stereotipi che guidano 
l’affidamento dei figli in fase giudiziale. Cerquoni M., Lucantoni C., Lombardo Radice L., 
60

---

Il legame disperante
L'affidamento dei figli nella separazione giudiziale: modalità, criteri ed incidenza di stereotipi, 
in “Età Evolutiva”, 22, 1985, pp. 76-81.
50. Cigoli V., Gulotta G., Santi G., 1983, cit.
51. Hess R.D., Camara K.A., Post-divorce family relationships as mediating factors in the conse 
quences of divorce for children, in “Journal of Social Issues”, 25, 1979.
52. D’ora in poi designeremo con questa sigla il “Consulente Tecnico d’Ufficio”.
53. L’arco di tempo entro cui tale chiusura ha avuto luogo va dal 2/3/1983 al 7/4/1983. La data 
di inizio delle cause è compresa tra il 23/2/1982 e il 23/12/1982. Badolato, Serafini e Zam­
pino hanno condotto una ricerca - almeno parzialmente analoga alla nostra - su 26 fasci­
coli relativi a procedimenti di richiesta di modifica delle condizioni della separazione, depositati 
presso il Tribunale dei Minorenni di Roma nel primo semestre dell’80. A commento dei 
risultati ottenuti, gli Autori affermano che esiste una differenza rispetto alla radicalità della 
controversia tra coppie sposate e coppie non sposate. Badolato G., Serafini P., De Vincenti 
Zampino F., Motivazioni e criteri di revisione delle modalità di affidamento dei figli nella sepa­
razione dei genitori sposati e non sposati, in “Età Evolutiva”, n° 22, 1985, pp. 82-88.
54. Coogler O.J., Structure mediation in divorce settlement, Lexington Books, Lexington, 1978.
55. Slovenko R., Psychiatry and law, Little Brown and Co., Boston, 1980.
56. Per una disamina dettagliata di questi aspetti si veda il capitolo dovuto a M. Mombelli.
57. I numeri che appaiono accanto ai vari punti denotano le corrispondenze tra le due aree dello 
“spazio problematico”.
58. Torneremo su questo schema nel capitolo conclusivo di questa parte dedicata al metodo.
59. In almeno un caso (“il bambino come difesa dall’estraneità e come segno di maturità acqui­
sita”) abbiamo osservato anche effetti di tipo clinico, concretizzatisi nella richiesta ai consu­
lenti di incontri di tipo terapeutico. Tale richiesta è stata letta ad un duplice livello. Su di 
un piano la si è decodificata come richiesta di alleanza o, per lo meno, di rapporto privilegia­
to all’interno dell’interazione complessiva e come tale è stata trattata. Su di un altro piano, 
però, essa presentava bisogni eccedenti la relazione in corso per cui si è ritenuto opportuno 
procedere ad un invio ad un collega terapeuta in grado di effettuare un opportuno orienta­
mento dei soggetti.
60. Formalmente solo uno dei due componenti la coppia è perito del Tribunale. Questa diffe­
renza è stata utilizzata poi durante la fase di analisi del materiale nel senso che la ricercatrice- 
perito ha curato con particolare attenzione la dimensione peritale dell’intero processo, men­
tre il collega ricercatore si è fatto carico degli aspetti più strettamente metodologici. In tal 
modo è stato possibile osservare dall’“esterno", per così dire, la relazione privilegiata stabi­
lita dal collega rispettivamente con il setting di ricerca e con il sistema giudiziario.
61. Per controllare l’intervento della variabile sesso degli intervistatori, si è deciso di alternare 
la presa in carico di “componente maschile della coppia”/“componente femminile della cop­
pia” seguendo l’ordine (casuale) di segnalazione dei casi da parte dei Tribunali.
62. Esempi di domande relative alle aree indicate:
1) Come vede ora la sua situazione?
— cosa è cambiato?
— come si è organizzato/a?
— quali aiuti ha potuto avere?
2) Come è stato spiegato al bambino che i suoi genitori non vivono più assieme? Chi glielo 
ha spiegato?
3) Quale è stata la reazione iniziale del bambino? Cosa ha detto e/o fatto?
4) Le è sembrato che suo figlio si incolpasse per l'allontanamento del genitore che non 
è rimasto a vivere con lui?
5) Quali difficoltà ci sono state secondo Lei per suo figlio dovute all’adattamento alla se­
parazione? (problemi scolastici, di comportamento con i genitori stessi o con altre per­
sone, sintomi vari...)
6) Suo figlio dimostra attualmente di attribuire a sé là colpa della separazione?
7) Suo figlio mostra attualmente qualche difficoltà nell’adattarsi alla situazione familiare 
che si è determinata in seguito alla separazione?
8) Suo figlio esprime spesso il desiderio che Lei ed il suo ex coniuge torniate a vivere insieme?
9) Come si comporta suo figlio quando è con Lei dopo aver trascorso del tempo con l’altro 
genitore?
61

---

V. Cigoli, C. Galimberti, M. Mombelli
10) Pensa che le amicizie di suo figlio siano state influenzate dalla separazione?
11) Pensa che suo figlio abbia accettato la seperazione come definitiva?
12) Pensa che suo figlio abbia delle difficoltà che i figli di genitori non separati non hanno? 
1?) Suo figlio mostra delle difficoltà che Lei pensa siano dovute all’adattamento alla sepa­
razione?
14) C’è stato un forte conflitto fisico/verbale durante il periodo precedente la separazione? 
15) La separazione ha avuto per Lei degli aspetti positivi?
Il riferimento è in particolare a Kurdek L.A., Siesky A.E., An interview study of pa­
rent's perceptions of their children's reactions and adjustement to divorce, in “Journal of 
Divorce”, Vol. 3, 1979, pp. 5-17.
Ringraziamo Giuseppe Santi per aver partecipato alle discussioni iniziali da cui è scaturita 
l’idea di questo lavoro. In particolare, a lui è dovuta l’individuazione delle due scale prese 
da Kurdek e Siesky.
63. Esempi di domande relative alle aree indicate:
1) Cosa vuol dire per te che due persone si separano?
2) Perché la mamma e il papà non vivono più insieme?
3) Pensi che mamma e papà torneranno a vivere ancora insieme?
4) Pensi che sia colpa di qualcuno se mamma e papà non sono più insieme?
5) Quali sono le cose spiacevoli del fatto che mamma e papà non stiano più insieme?
6) Come è adesso il papà? Come è adesso la mamma?
7) Hai detto ai tuoi amici che mamma e papà non vivono più insieme?
8) Pensi che importi ai tuoi amici se mamma e papà non vivono più insieme? Perché sì/perché 
no?
9) C’è qualcosa in cui pensi di essere diverso dai tuoi amici? Se si, in che cosa?
10) Cosa fai quando il genitore con cui non vivi viene a trovarti?
11) Quali sono le differenze più importanti tra come vanno le cose ora tra te e il genitore 
con cui non vivi e come andavano con lui quando vivevate tutti insieme?
12) Pensi che ti sposerai quando sarai grande? Perché sì/perché no?
Nel caso i figli abbiano un’età inferiore ai cinque anni, si è utilizzato invece il disegno 
della famiglia. Si tratta di un adattamento da Kurdek L.A., Siesky A.E., Children’s Per­
ceptions of Their Parents' Divorce, in “Journal of Divorce", 1980, 3, pp. 339-378.
64. Si tratta di un item ricavato da Watzlavick P., Un'intervista strutturata, in Cigoli V., Il siste­
ma familiare. Nuove prospettive della ricerca, F. Angeli, Milano, 1979.
65. Von Staabs G., Sceno Test, OS, Firenze, 1980.
66. In futuro potrebbe risultare di un certo interesse lavorare anche sulla dimensione conversa- 
zionale degli scambi che hanno luogo durante la situazione interattiva da noi proposta al 
genitore ed ai figli con il “progettate qualcosa insieme’’. Tra i vari approcci all’analisi della 
conversazione ritengo che l’Analisi delle interlocuzioni (Analyse Interlocutoire) proposta da 
A. Trognon costituisca un utile strumento. Essa permette infatti di cogliere le relazioni tra 
i parlanti così come si realizzano attraverso la produzione degli enunciati. In particolare nel- 
l’A.I. l’interpretazione si applica al processo di significazione dei rapporti interenunciati, vale 
a dire ai significati prodotti dai rapporti che vengono individuati all’interno di coppie di 
enunciati. Questo processo di significazione è ciò che Trognon designa come interazione. 
E questo è appunto ciò che a noi interessa e che abbiamo voluto cogliere a questo livello 
di produzione delle informazioni; la compatibilità con l’approccio proposto da Trognon sembra 
quindi assai elevata e per questa ragione riteniamo possibile includere in futuro l’A.I. nella 
nostra “cassetta degli attrezzi". Cfr. Trognon A., Sur l'analyse de contenu des interlocutions, 
in “Psychologic et Education”, X, 1, 1986, pp. 21-48. Si veda anche il già citato Perspectives 
cognitiva et pratiques discursives: à propos de la norme d'intemalité, 1987.
67. Le griglie di osservazione e le scale di valutazione sono riportate in Appendice, congiunta- 
mente al caso utilizzato come esemplificazione dell’intera procedura.
68. Anche la griglia di osservazione del disegno congiunto compare in Appendice all’interno del 
caso commentato.
62

---

Ill
GLI INTRECCI FAMILIARI
Vittorio Cigoli
Carlo Galimberti 
Marina Mombelli
DIVIDERSI LE PARTI E SCINDERE 
LA NEGATIVITÀ
ESORDIO FAMILIARE
Il signor Guido e la signora Renata si sono separati dopo circa 8 an­
ni di matrimonio. Al momento della separazione la loro unica figlia, 
Elena, ha appena compiuto i 6 anni; Elena è portatrice di un difetto 
congenito al cuore, per il quale si è resa necessaria un’operazione com­
plessa verso l’anno di vita.
Dei due coniugi, è la moglie ad aver richiesto la separazione. La sen­
tenza del giudice stabilisce che Elena venga affidata alla madre con 
possibilità per il padre di vedere la bambina quando voglia durante la 
settimana e di tenerla con sé a fine settimana per un’intera giornata.
Ma qualcosa sembra non avere buona riuscita in questi accordi, poi­
ché circa un anno dopo la separazione la signora avanza richiesta di 
modifica delle condizioni di affidamento stabilito in sede di separazio­
ne, a motivo dell’aggravamento del cattivo stato di salute psichica del 
marito. La signora propone che gli incontri tra padre e figlia avvenga­
no a casa dei nonni materni, presso i quali al momento vivono la si­
gnora e la figlia.
Il giudice regolamenta provvisoriamente i rapporti tra Elena ed il 
63

---

V. Cigoli, C. Galimberti, M. Mombelli
padre, lasciando che quest’ultimo tenga con sé la figlia per un pome­
riggio la settimana e contemporaneamente nomina un Consulente Tec­
nico d’Ufficio, con la richiesta di accertare “quali siano i rapporti della 
minore con entrambi i genitori e quali possono essere le modalità di 
visita ed affidamento temporaneo della minore al padre”.
A COLLOQUIO
Il signor Guido
Il signor Guido al momento della revisione delle disposizioni di af­
fidamento si trova in una situazione di grave disagio personale. Egli 
vive profondi sentimenti di solitudine e di insicurezza: abbandonato 
da moglie e figlia, che hanno preferito non vivere più con lui, si sente 
privo di risorse, esterne ed interiori, da offrire a chi gli sta vicino. Il 
futuro, ed in particolare la possibilità di nuove relazioni affettive, gli 
appare assai incerto ed oscuro:
Da una separazione è sempre l'uomo che vive in una conflittualità 
di sentimenti tra il mondo affettivo che ha lasciato e quello che andrà 
a prendere. Ho molte perplessità sul mio avvenire affettivo di nuova fe­
licità.
Poi c'è anche il problema di dire se questa solitudine stanca può es­
sere colmata.
La figlia è molto presente nei pensieri e nelle preoccupazioni del si­
gnor Guido.
La realtà della figlia è rappresentata da lui, così come la propria, quale 
realtà estremamente problematica ed irta di difficoltà:
C'è una problematica molto difficile da risolvere: una figlia che ha an­
cora bisogno... il papà che ha bisogno al limite di sostituire quell'affet­
to che gli è venuto a mancare...
Elena è secondo il padre una bambina bisognosa di cure costanti, 
sola ed indifesa, che suscita pena per i suoi disturbi e le sue incapacità. 
Sembra che il signor Guido colga in Elena soprattutto quei sentimenti 
di paura della solitudine e di “vagabondaggio affettivo” che sono i suoi 
propri.
Al presente il signor Guido desidera riconquistarsi l’affetto della fi­
64

---

U legame disperante
glia, e sottolinea quanto lento sia a realizzarsi questo compito, deli­
neatosi dopo la separazione.
Alla signora Renata ed alla sua famiglia il signor Guido attribuisce 
qualità che ritiene rendano preferibile per Elena vivere nell’ambiente 
familiare materno piuttosto che presso il padre; egli ritiene che madre 
e nonni materni prestino attenzione ad Elena, che il loro sia un am­
biente sereno:
Lei è andata via da un ambiente con un po' di conflittualità ed è anda­
ta a vivere in un ambiente dove tutti prestano attenzione a lei.
Il riconoscimento dell’attrattiva che l’ambiente materno esercita nei 
confronti di Elena, e dell’importanza del rapporto con madre e nonni, 
appare speculare alla rappresentazione della propria “povertà” che do­
mina il pensiero del signor Guido. A volte egli si rappresenta la figlia 
come persona adulta, capace di scegliere e definire la sua “sistemazio­
ne” per il presente ed in grado di trovare la soluzione nella situazione 
che mette lui stesso in difficoltà:
La bambina... pensa di scegliere l'ambiente tra il mio ed il loro, il mi­
gliore.
Lei ha fatto dei tentativi di scelta ma molto moderati perché sapeva 
benissimo che l'ambiente suo era quello di laggiù. Non può scegliere 
fra due ambienti altrettanto numerosi; ma sceglie tra un ambiente nu­
meroso e l'ambiente di suo papà per cui sa che con suo papà sola non 
può vivere.
Così come il signor Guido non esita a sottolineare l’importanza, o 
addirittura la priorità dell’ambiente familiare materno per la crescita 
di Elena, altrettanto egli non esita a salvaguardare la figura della ma­
dre, riconoscendola come genitore di riferimento per Elena, e mostra 
di comprendere problemi e difficoltà che la signora può vivere quoti­
dianamente con i genitori anziani e la bambina:
La mamma per me è stata sempre la mamma, cioè non ho mai offu­
scato la personalità della madre nell'ambito della famiglia.
Lei non mi dice mai niente, non mi telefona mai per cui, poi anche 
lei ha tanto da fare con due vecchi e una bambina; torna a casa e non 
ha neanche il tempo di girarsi.
Niente, c'è il vuoto dietro perché io vivo solo e non si può mai stacca­
re un bambino dalla mamma.
65

---

V. Cigoli, C. Galimberti, M. Mombelli
L’apertura all’altra famiglia, presente in modo accentuato nel signor 
Guido, può assumere il tono di una rassegnata rinuncia personale all’i­
niziativa nei confronti di Elena.
La signora Renata
La preoccupazione fondamentale della signora Renata riguarda il pre­
sente ed il futuro di Elena. Per la signora Renata sono state proprio 
le questioni educative relative alla figlia a costituire il centro del disac­
cordo tra lei ed il marito. Nella preoccupazione che la figlia “recupe­
rasse” rispetto ai suoi limiti (vissuti come conseguenza della malattia 
al cuore), sembra infatti che il padre la costringesse ad un superlavoro 
in attesa di risultati e del raggiungimento di obiettivi in realtà poco 
adeguati ai ritmi di apprendimento di Elena, a volte in contrasto con 
quelli stabiliti dalle insegnanti di Elena e da altri operatori che si occu­
pavano del suo “recupero”:
Tra me e mio marito non si andava più d'accordo sempre riguardo 
per la bambina.
Mio marito ha criticato anche la scuola. Già da quando andava all'asi­
lo mio marito diceva che all'asilo la facevano solo disegnare, che per 
lui non era giusto quello che facevano loro perché era troppo poco.
Ma un altro elemento chiarisce e completa il disaccordo tra i due 
coniugi: è quello della “malattia” del signor Guido. La signora infatti 
successivamente all’operazione di Elena ha iniziato a rilevare compor­
tamenti e pensieri “strani” ed inopportuni del marito, suoi sospetti e 
timori, che portavano a situazioni di disagio per sé e per la figlia:
Dopo l'operazione della bambina ha cominciato a dire che era pedi­
nato, che il lavoro non andava bene.
Ogni tanto lui aveva delle crisi e diceva che doveva perdere il lavoro 
che io dovevo andare in giro a cercarmi un lavoro perché altrimenti ero 
lì che non facevo niente in casa, tutte delle cose pazzesche che la bam­
bina ha sempre visto­
si svegliava magari con un'idea e cominciava a picchiare.
Al presente la signora esprime preoccupazione per i disturbi del si­
gnor Guido, per le conseguenze che essi possano portare nel rapporto 
con la figlia.
La signora teme che le imprudenze del signor Guido e soprattutto 
l’immagine che egli ha della figlia possano “bloccare” o addirittura an­
66

---

Il legame disperante
nullare i progressi compiuti: per il padre infatti Elena non è “norma­
le”, e sembra alla signora che questo messaggio comunicato ad Elena 
dal padre attraverso le sue costanti preoccupazioni possa “rovinare” 
il lento lavoro della signora Renata, teso a rendere la figlia il più ugua­
le possibile ai bambini della sua età, nel linguaggio e nelle relazioni 
con gli altri:
Mettere a confronto mia figlia con le altre bambine. Queste cose qua 
io non le vedo assolutamente giuste... l'importante è che ci arriva e que­
ste cose qui mio marito non le ha mai capite.
La bambina più che altro ha bisogno di tranquillità... se la bambina 
è tranquilla riesco anche ad ottenere delle cose altrimenti rimane an­
che lei scioccata.
Se io ho fatto ricorso è perché mio marito pensa che la bambina non 
sia normale.
La signora dunque spiega di aver fatto ricorso per la bambina.
Dei due coniugi, la signora Renata è la meno impegnata attualmen­
te nella relazione: non vede possibilità di ritorno ad una vita a due, 
e sembra aver iniziato ormai un processo di distacco emotivo dal mari­
to, dal momento in cui ha preso l’iniziativa di andarsene da casa:
La decisione l'ho presa io perché sono stata io ad abbandonare la casa. 
Tra me e lui non si andrà mai d'accordo perché ci sono troppi proble­
mi grossi.
La figlia
Elena spiega la separazione dei genitori con i litigi che c’erano tra 
loro, attribuendone la colpa al padre che picchiava la madre. Pur rite­
nendo che sarà molto difficile che i genitori tornino a vivere insieme, 
pure ad Elena piacerebbe che ciò si avverasse.
Elena appare sensibile al disaccordo, e oltre che averne sofferto nel 
passato sembra soffrirne al presente quando situazioni di litigio e di 
collera sono messe in atto dai nonni:
Non giocano... loro litigano... anche stamattina.
Elena così evita di parlare direttamente dei propri sentimenti ed emo­
zioni relativi ai momenti critici vissuti a causa della separazione dei 
genitori, e piuttosto che parlare dei loro litigi parla di quelli tra i nonni.
67

---

V. Cigoli, C. Galimberti, M. Mombelli
Inoltre, piuttosto che parlare del proprio dispiacere, delusione e rabbia 
nei confronti dei genitori, Elena parla della diversità che osserva tra 
sé e gli altri bambini che la distingue:
Dalla pelle... più scura... più brutta...
Da quando sono nata.
Si tratta di una diversità fisica che Elena rileva in sé ed in cui pare 
concentrarsi sia la percezione di un handicap che la distingue dagli al­
tri bambini (quello del linguaggio) sia la percezione della sua particola­
re situazione familiare che ha vissuto e che sta vivendo.
Dei due genitori Elena non riesce a definire con precisione quali siano 
le qualità che apprezza; Elena sembra evitare qualsiasi schieramento 
a favore dell’uno o dell’altro, e per entrambi afferma che nel passato 
con loro “faceva i compiti”, oggetto di preoccupazione, come già s’è 
detto, di entrambi. Elena sembra aver riacquistato dopo la separazio­
ne un buon rapporto con il padre, che ora ritiene giochi più spesso con 
lei di quanto avveniva prima.
A CONFRONTO
Nell’interazione tra il signor Guido e la figlia emergono due moda­
lità con cui il padre si prende cura di Elena. La prima è quella di farle 
sentire la vicinanza affettivo-emotiva attraverso la vicinanza fisica: il 
signor Guido la prende in braccio, la tiene per mano, e pare così con 
i gesti riesca ad esprimere la partecipazione ed il calore che non tra­
spaiono dalle parole.
Nel corso dell’incontro poi va aumentando progressivamente il di­
vario tra la formalità delle espressioni verbali e l’insistenza delle espres­
sioni di vicinanza emotiva che mostrano il bisogno di contatto.
La seconda modalità, che sembra prevalentemente suggerita dall’ansia, 
consiste nel controllo ripetitivo di ciò che la figlia sa, del suo profitto 
scolastico, delle sue capacità di recupero rispetto all’“handicap” origi­
nario. In queste occasioni, in cui Elena appare evidentemente a disa­
gio, il signor Guido pare non accorgersi dei tentativi di evitamento 
o di “presa di distanza” della figlia da lui, preoccupato com’è di verifi­
care i miglioramenti nelle prestazioni, soprattutto scolastiche, di Elena.
Elena “si ritira” di fronte all’incalzare di domande del padre, imba­
razzata e poco interessata. Le domande del padre sono “chiuse”, cioè 
68

---

Il legame disperante
richiedono solo un “sì” o un “no” di risposta e lasciano quindi poco 
spazio a lei, che già fatica ad esprimersi per avanzare sue proposte. Al­
trettanto passivamente Elena accetta le effusioni del padre, e anche 
i gesti affettuosi sembrano metterla a disagio quanto le domande: manca 
l’espressione di sé tanto nelle parole quanto nei gesti. Il signor Guido 
è dunque teso a cercare un avvicinamento alla figlia ma sembra che 
i propri pressanti bisogni di rassicurazione e di compagnia siano di osta­
colo a riconoscere ciò che piace o dispiace alla figlia. Nello svolgere 
la funzione di guida il padre è estremamente rigido e direttivo; egli 
insiste nelle proprie richieste e nei comportamenti fino a portare la fi­
glia ad eseguire ciò che lui si propone. Pur partendo da un ascolto at­
tento di Elena, il signor Guido perde progressivamente la capacità di 
tener conto di quello che la figlia potrebbe dire e fare per la continua­
zione del rapporto con lei.
Se Elena è al centro dell’attenzione del signor Guido, in quanto bi­
sognosa di cure e di affetto, d’altra parte ella rappresenta anche la per­
sona che potrebbe colmare la sua solitudine ed insicurezza.
Alle richieste del padre Elena risponde a cenni del capo o a monosil­
labi; ne risulta dunque un contributo assai scarso al progetto di una 
situazione da vivere insieme, lei ed il padre. Quest’ultimo d’altra par­
te non prende l’iniziativa di creare situazioni nuove in cui si assume 
nuove responsabilità per la figlia, ma riesce solo ad immaginarsi di ri­
petere insieme a lei ciò che già avviene tra loro, quando egli la segue 
nell’assolvimento dei suoi compiti scolastici; il signor Guido pare par­
ticolarmente preoccupato infatti della responsabilità di seguire Elena 
nei lavori di scuola.
Il progetto, inizialmente lanciato dal signor Guido, di trascorrere 
dei giorni di vacanza insieme lui ed Elena si esaurisce rapidamente, 
e ha il sopravvento il progetto di trascorrere del tempo centrato anco­
ra una volta sul “recupero” scolastico della figlia.
La madre di Elena viene citata con naturalezza dal signor Guido, 
come persona che si occupa della bambina, di cui viene riconosciuta 
l’importanza ed accettato il ruolo che riveste nella vita della bambina.
Nei confronti di Elena la signora Renata svolge una funzione di gui­
da sollecitandola con continuità alla collaborazione con lei, in attesa 
che la figlia avanzi le proprie proposte; Elena accetta il dialogo con 
la madre, formula in modo estremamente semplice le proprie prefe­
renze; evidentemente soddisfatta di avere su di sé tutta l’attenzione 
della madre, partecipa con le parole e con i gesti.
Nell’interazione della signora Renata con la figlia si esprime anche 
69

---

V. Cigoli, C. Galimberti, M. Mombelli
una preoccupazione “quasi didattica” della madre nei confronti di Elena: 
la signora verifica più volte che Elena abbia ben compreso quanto le 
è stato detto, che abbia un tempo sufficiente per rispondere, propor­
zionato alle sue difficoltà di linguaggio. Nel perseguire l’obiettivo di 
“ben indirizzare” la figlia la signora appare molto costante, precisa e 
razionale.
Il padre non è mai citato nel dialogo tra la signora Renata e la figlia. 
La madre non esita ad assumersi la responsabilità della vita di tutti 
i giorni con Elena, della sua organizzazione, ed anche di tentare delle 
modifiche che allungherebbero il tempo trascorso con la figlia, come 
la scelta di lavorare a metà tempo.
IL DISEGNO CONGIUNTO
Nel momento di interazione a tre si evidenzia una modalità comune 
di rapporto tra ciascun genitore ed Elena: entrambi seguono con at­
tenzione costante ciò che la figlia dice e fa, senza che Elena venga mai 
“persa d’occhio”.
Il padre si mantiene però fisicamente lontano nel fare ciò, e senza 
esprimere a parole la sua attenzione e preoccupazione, mentre la ma­
dre pone domande e dà risposte ad Elena, segue le indicazioni dise­
gnando ciò che la figlia chiede, le rimane costantemente e serratamente 
vicina. Il signor Guido non prende quasi nessuna iniziativa nei con­
fronti della figlia e della madre: si comporta come se non esistesse, tutto 
teso a lasciare spazio a madre e figlia. Queste ultime a loro volta non 
lo guardano mai in volto né gli rivolgono la parola, proprio isolandosi 
in un’interazione a due che lo esclude con evidenza. Solo in un mo­
mento Elena si avvicina di più al padre, ma sino ad un limite che pare 
indicare l’esistenza di un confine invalicabile.
Il disegno che risulta alla fine mostra una netta separazione tra il 
disegno del padre e quello di madre e figlia.
Gli elementi del disegno del padre sono scissi, ognuno a sé stante, 
tanti oggetti giustapposti. La difficoltà del signor Guido appare anche 
qui quella di stabilire relazioni e contatti. Sulle varie parti domina la 
figura di un bambino, unica figura umana nel disegno.
Il disegno della madre e quello della figlia sono strettamente conti­
gui, a volte si confondono e l’uno si sovrappone all’altro.
I disegni di Elena sono ripetitivi e disarmonici, la figura umana è 
spesso distorta. Anche le figure umane disegnate dalla madre sono man­
70

---

Il legame disperante
canti di qualche parte. Da un lato dunque la signora, come la figlia, 
disegna qualcosa che è mancante, dall’altro però con i propri interven­
ti sul disegno di Elena cerca di completare le mancanze della figlia e 
di correggere le cose inesatte o collocate fuori posto. Altra preoccupa­
zione che la madre esprime è quella del tempo che passa: rappresenta­
to nel disegno dell’orologio che colloca nel campanile disegnato da Elena.
ALLA RICERCA DELL’INTRECCIO
Sembra che all’origine dei fatti più recenti nella vita dei due coniugi 
si ponga l’handicap della figlia: quello dichiarato, della malattia al cuore, 
e quello, non citato ma evidente, del ritardo nell’apprendimento e del­
la difficoltà nel linguaggio.
Di fronte ai gravi problemi della figlia il signor Guido e la signora 
Renata sembrano essersi divise le parti; il signor Guido si è tenuto la 
parte più pessimistica, la signora Renata quella più ottimistica e ripa- 
rativa.
La trama evidente della storia familiare consiste dunque nel gradua­
le accrescersi delle differenze tra i due coniugi nel far fronte ai proble­
mi della bambina. Ciascuno di essi ha trovato strade diverse dall’altro 
per ottenere rassicurazioni e cercare soluzioni senza che si sviluppasse 
una maggior coesione della coppia coniugale. Ma al di sotto del con­
trasto, fondamentalmente centrato sull’aspetto educativo, è possibile 
individuare un progetto comune dei due coniugi, quello che ancora oggi 
li tiene legati.
Esso ha come obiettivo quello di “bonificare” la bambina, di ren­
derla normale. Ciò che nessuno dei due sembra poter accettare infatti 
è la differenza di Elena dagli altri bambini, e ciascuno cerca di proteg­
gersi di fronte al futuro. All’interno di tale progetto comune poi la si­
gnora Renata si pone scegliendo la strada di un ritorno nel passato (il 
rientro nella famiglia di origine) nel quale tutto debba ancora avveni­
re, in cui tutte le possibilità per sé e per la figlia siano ancora da gioca­
re, il signor Guido invece si pone nel progetto comune evitando di 
prendere alcuna iniziativa, ritirandosi nella “malattia” e in questo sot­
traendosi all’ingrato compito di “controllare” la difficoltà della figlia 
che pare sia diventata sua propria. Egli dunque si tiene da parte, e con 
questo “sacrificio” costituito dalle rinunce a proporsi esplicitamente 
all’attenzione della figlia favorisce il progetto materno; se viene tolto 
il controllo può continuare la speranza...
71

---

V. Cigoli, C. Galimberti, M. Mombelli
LA RISPOSTA ALLTNVIANTE
Andando alla ricerca, nel signor Guido e nella signora Renata, dei 
segnali di apertura all’altro genitore, che indichino che in qualche mo­
do è consentito l’accesso del bambino all’altro, abbiamo osservato che 
il signor Guido lascia alla signora Renata tutto lo spazio utile perché 
possa essere attiva nei confronti di Elena, ma non viceversa. La signo­
ra sembra infatti trattenere quanto più è possibile Elena dall’avvici- 
narsi al padre, e il modello che propone alla figlia è quello di una totale 
squalifica della presenza del signor Guido.
Se dunque i genitori tra loro si sono “divisi le parti” nei sentimenti 
di fronte all’handicap di Elena, appare quanto mai necessario che la 
bambina possa avvicinarsi ad entrambi, per integrare queste parti scis­
se ed in particolare possa frequentare il padre, la cui situazione attua­
le, i suoi sentimenti di bassa stima di sé ed insicurezza rendono impensa­
bile però una permanenza stabile di Elena presso di lui. Al giudice, di 
fronte alla domanda del signor Guido di tenere la bambina a dormire, 
si dirà che essa lascia emergere il desiderio di esprimere le capacità di 
protezione e di rassicurazione (e non tanto di controllo) verso Elena, 
che potrebbero emergere se il signor Guido vivesse con lei anche mo­
menti in cui il controllo può venire sospeso, quindi non solo il tempo 
dei compiti ma anche momenti di svago, di convivenza spontanea. Si 
potranno poi prevedere periodi di vacanza durante l’anno in cui Elena 
sia affidata al padre per tempi prolungati purché si possa assicurare 
al padre stesso una “famiglia di appoggio” per l’organizzazione della 
casa e della vita quotidiana (nonni, zii, amici...) e per un aiuto ad ave­
re attenzione per tutte le esigenze della bambina.
72

---

Il legame disperante
ASSESTAMENTI SCISMATICI
ESORDIO FAMILIARE
Il signor Giovanni e la signora Fulvia si separano dopo circa 12 anni 
di matrimonio: l’affidamento dei tre figli (10, 6 e 2 anni) è al padre. 
E quest’ultimo che a 5 anni dalla separazione chiede il divorzio.
A tale richiesta la signora Fulvia non si oppone; entrambi i coniugi 
riconoscono davanti al giudice “di essersi ricostruiti nuovi e stabili le­
gami affettivi”, di non aver mai ripreso la convivenza né di essersi ri­
conciliati, come ha evidenziato d’altra parte il costante comportamento 
conflittuale di entrambe le parti.
In occasione dell’udienza davanti al giudice per la richiesta di di­
vorzio, il signor Giovanni sottolinea che da alcuni mesi non vede più 
la figlia minore Simona di 11 anni, perché trattenuta dalla madre. Con­
temporaneamente alla conseguente ingiunzione del Tribunale Ordina­
rio affinché la madre “riconsegni” la figlia al padre, i nonni materni 
avanzano al Tribunale per i Minorenni richiesta di affidamento della 
nipote, con la motivazione che la bambina è da sempre stata cresciuta 
da loro. E avvenimento recente, infatti, l’allontanamento dei nonni 
dalla casa del genero dove avevano continuato ad abitare anche dopo 
la separazione della figlia. Si viene così a creare un contrasto tra il prov­
vedimento del Tribunale Ordinario che aveva stabilito il rientro di Si- 
mona nella casa paterna, e quello del Tribunale per i Minorenni che 
dispone l’affidamento, in via temporanea ed urgente, della bambina 
ai nonni. Dopo i falliti tentativi di trovare un accordo tra le parti, il 
giudice istruttore competente sulla domanda di cessazione degli effet­
ti civili del matrimonio dei coniugi chiede consulenza tecnica d’ufficio.
A COLLOQUIO
La signora Fulvia
La signora Fulvia evidenzia l’assenza totale di contatti con l’ex ma­
rito ed anche dunque l’impossibilità di accordi con lui in merito ai figli:
Con mio marito non ci sentiamo mai, non ci vediamo mai.
73

---

V. Cigoli, C. Galimberti, M. Mombelli
Ma il signor Giovanni è presente nei discorsi della signora, ripetu­
tamente squalificato sia come marito che come padre: da un lato infat­
ti la signora fa riferimento ai maltrattamenti subiti personalmente, 
dall’altro alla trascuratezza in cui vivono i figli nella casa del padre.
La trascuratezza del passato prende la forma per il presente di una 
influenza negativa che il padre eserciterebbe sulle figlie:
[Fiorenza] Vivendo con il padre chiaro che assimila e... ha cominciato 
a staccarsi proprio di più.
[Simona] Più andava a casa del padre... più vedevo che questa bambi­
na perdeva tranquillità.
Per la signora Fulvia esiste uno stretto collegamento tra la vicinanza 
al signor Giovanni e la perdita di tranquillità, che ritiene valga per la 
figlia minore ma ancor prima per se stessa.
Direi che il periodo forse più tranquillo è adesso proprio perché non 
ci vediamo.
Attualmente le preoccupazioni e gli interessi della signora riguarda­
no i figli, con i quali vorrebbe poter ristabilire un rapporto “normale” 
cioè tranquillo, privo di conflitti.
La signora rileva che nella situazione che si è creata dopo la separa­
zione “i figli sono divisi”; ciò sembra riferirsi non soltanto al fatto che 
vivono gli uni con il padre, l’ultima con la madre, ma ai loro stessi sen­
timenti nei suoi confronti:
Subito dopo hanno continuato ad avercela con me queste bambine.
[Fiorenza] era tornata a cercare la madre [...] dopo un certo periodo 
poco prima delle vacanze non ne ha voluto più sapere della mamma.
[Simona] [...] era tempo che non era più lei.
Emerge la difficoltà della signora Fulvia a tollerare la conflittualità 
dei figli, i loro disagi, in particolare la loro ambivalenza nei suoi con­
fronti, che teme possa lasciare il posto ad un distacco sempre maggio­
re, o addirittura all’odio che già percepisce nella figlia maggiore. Di 
fronte alle “anormalità” delle reazioni delle figlie — l’odio della mag­
giore, l’inquietudine della minore — la signora ritiene giustificato il 
ricorso ad esperti, perché occorre qualcuno che spieghi, interpreti, giu­
dichi le paure delle figlie, che paiono difficili per lei da comprendere 
e da affrontare.
74

---

Il legame disperante
Tra sé e le figlie la signora Fulvia, oltre che tendere a collocare nel 
presente gli esperti, ha collocato nel passato la propria madre, che ha 
ricoperto ruoli materni nei confronti dei figli della signora, ancora pic­
coli al momento dell’uscita di casa della madre:
[Simona] la nonna e la mamma le vede come la stessa persona.
Il perché non ci voglia più andare [dal padre] è questa paura che non 
la lascino più tornare dalla nonna.
Il signor Giovanni
Il signor Giovanni appare orgoglioso di essersi formato una nuova 
famiglia, e di aver adempiuto nel tempo ai propri compiti genitoriali 
con il risultato di aver fatto crescere i tre figli:
Ho cercato di formarmi una famiglia e la vedo anche abbastanza bene.
Sono riuscito con tanti sacrifici a tirar su tre figli: ho mandato a stu­
diare il più grande [...] la figlia sta facendo un corso di segretaria e così 
è a posto anche lei.
Elemento di disturbo in questo contesto è per lui il comportamento 
della signora Fulvia rappresentata come figura persecutoria, che mi­
naccia continuamente la sua vita; il signor Giovanni osserva che l’ex 
moglie è passata inspiegabilmente dal massimo distacco dalla famiglia 
(sia da lui che dai figli) alla richiesta di avere l’affido dei figli, in parti­
colare della più piccola, e ritiene che ciò sia un’ennesima azione di di­
sturbo nei suoi confronti.
Se non ci fossero le interferenze della signora Fulvia, il signor Gio­
vanni non avrebbe ombre nella propria vita familiare, che valuta par­
ticolarmente positiva:
Tutto andava benissimo.
La signora coi figli va d'accordo, anzi meglio che con la madre.
I rapporti con i miei suoceri sono buoni.
Riguardo al passato, il signor Giovanni esprime i propri dubbi sul 
fatto che la signora Fulvia fosse una buona madre, e le relative delu­
sioni in merito:
L'unica cosa che non perdonerò mai è di non aver agito da madre 
verso i suoi figli.
75

---

V. Cigoli, C. Galimberti, M. Mombelli
Il signor Giovanni attribuisce all’ex moglie ogni sorta di negatività, 
e dunque giustifica la propria fuga con lo scopo di essere lasciato “in 
pace”. Riguardo ai figli, egli sente i maggiori come suoi alleati, distac­
cati ormai da tempo dalla madre:
Non ho mai detto ai figli di non andare dalla madre, sono loro che 
non vogliono andare perché hanno capito che è una donna che non 
è una vera madre.
Non è che vedono molto la madre, non è che c'è stato quel gran di­
stacco perché i rapporti tra madre e figli erano quell'oretta al giorno 
che si vedevano.
Il signor Giovanni non sembra chiedersi se i figli soffrano attual­
mente per l’assenza della figura materna, né ritiene abbiano risentito 
molto della separazione dalla madre al tempo in cui è avvenuta.
Le figlie
La figlia Simona, al colloquio, si esprime con distacco in merito alle 
situazioni familiari ed alle separazioni vissute: non riconosce cambia­
menti nella propria vita, differenze tra una situazione ed un’altra nei 
sentimenti verso le persone, ma parla solo dei cambiamenti nell’am­
biente esterno:
È cambiata solo la casa.
Da grande pensa di scegliere la professione del giudice, perché “è 
un’autorità”, “è lui che comanda”, e così avrebbe la possibilità di es­
sere “imparziale”. Dunque vede desiderabile una posizione di distac­
co, al di sopra delle parti, in cui si guarda a “quello che dicono i 
testimoni”.
Quanto alla situazione attuale, Simona tenta di mantenere una po­
sizione di neutralità nei confronti di entrambi i genitori, senza sbilan­
ciamenti a favore dell’uno o dell’altro. Nel giudizio intorno alla 
separazione Simona equipara le colpe dei genitori:
Se sono d'accordo tutti e due è colpa di tutti e due.
Simona non sa pronunciarsi sui propri rapporti futuri con il padre, 
mentre è decisa nel sottolineare i difetti della signora che convive con 
lui, e apprezza il padre quando si schiera con lei “contro” questa signora:
76

---

Il legume disperante
Quando lui sentiva che la signora B. mi diceva qualcosa la richiama­
va; poi lei me lo diceva ancora quando lui andava via.
Non mi piace vivere con la signora B. e mia sorella.
Simona sembra percepire un legame ormai indissolubile tra la signo­
ra B., la propria sorella ed il padre, da cui lei invece rimane fuori e 
distante.
Della sorella Simona sottolinea alcuni difetti (“dice parolacce”) che 
si contrappongono ai pregi che rileva invece nella madre che “non dice 
parolacce”.
Risultati positivi della propria attuale maggiore vicinanza alla ma­
dre si possono vedere secondo Simona nel miglioramento scolastico che 
è avvenuto da quando non abita più con il padre.
Anche la separazione dei genitori offrirebbe secondo Simona dei van­
taggi, primo fra tutti quello di poter “scegliere” e non essere obbligati 
a stare con il genitore con cui non si desidera vivere:
Se uno non vuole stare con l'altro è un vantaggio stare con quello 
che voleva.
Ma d’altra parte l’ideale di imparzialità che Simona propone come 
proprio progetto per il futuro (“fare il giudice”) sembra partire dalla 
sua consapevolezza di vivere una situazione confusa, da cui cerca di 
“prendere distanza” per giudicarla, cioè per “fare giustizia”.
Simona appare molto sensibile alle differenze tra le persone, che ren­
dono difficile la convivenza e per il futuro immagina di vivere insieme 
ad una amica piuttosto che di sposarsi.
La figlia maggiore, Fiorenza, ha ben presenti le due separazioni su­
bite, prima quella della madre, poi, recentemente quella della sorella:
lo e i miei fratelli abbiamo sofferto di questo distaccamento.
lo ho sofferto per mia sorella.
Come Simona, Fiorenza pone sullo stesso piano i due genitori per 
quanto riguarda gli effetti della separazione sui figli:
Le persone che si separano non possono andare più d'accordo e se­
condo me le persone che ci vanno di mezzo sono i figli.
Fiorenza differenzia però grandemente madre e padre in quanto a 
cura e capacità personali nei confronti dei figli.
77

---

V. Cigoli, C. Galimberti, M. Mombelli
Il padre ai suoi occhi è riuscito a “riparare” ai danni compiuti, men­
tre la madre non ha preso iniziative che abbiano dimostrato interesse 
per i figli, in particolare per lei, e che abbiano potuto “riscattarla” ai 
suoi occhi:
Mio padre ha sempre fatto molti sacrifici per noi.
Mio padre è riuscito a costruirsi ancora una famiglia.
Mia madre non ci ha mai dato niente.
lo sono sicura che lei non ci vuole bene e neanche a mia sorella, lo 
fa solo per ripicca...
Della madre Fiorenza parla per sottolineare le sue assenze da casa, 
le attese dei familiari dei suoi ritorni; ricorda quando la madre le è man­
cata, ed ora è lei a rifiutarla:
lo mia madre non l'ho mai avuta vicino.
Quando ero piccolina, quando avevo dei problemi, li dovevo sempre 
risolvere da sola.
Mi ricordo che aspettavamo sul divano perché lei tornava molto tardi.
Secondo me non è mia madre perché non lo è mai stata.
In contrasto con tutti i difetti attribuiti alla madre, Fiorenza elenca 
ed esalta le qualità del padre e della donna che convive con lui; Fio­
renza li accomuna nella capacità di dedizione disinteressata agli altri, 
ed attribuisce alla signora che vive in casa qualità materne:
Doveva vivere la sua vita da sola con suo figlio, invece è venuta a cu­
rare noi.
lo mi trovo benissimo, infatti mi confido sempre.
Il padre viene da un lato idealizzato, dall’altro accomunato a lei in 
quanto “tradito” e abbandonato dalla signora Fulvia.
A colloquio Fiorenza parla di due alleanze: quella della madre con 
i nonni che hanno collaborato a “portare via” la sorellina dalla casa 
del padre, e l’alleanza tra lei stessa, il padre e la signora che vive con loro.
Definisce così due nuclei familiari distanti e contrapposti; ne conse­
gue per la sorella minore una posizione difficile e ambigua, rilevata dalla 
stessa Fiorenza:
Infatti lei vive a casa dei miei nonni e quando era ritornata dopo un 
anno a casa nostra è stata molto contenta.
Ieri ha detto che non voleva più tornare con noi, che faceva finta di 
essere contenta quando era a casa ma non era vero.
78

---

Il legame disperante
Ma anche la relazione di Fiorenza con la sorella minore è carica di 
sentimenti contrastanti: soffre per la mancanza della sorella, ma la giu­
dica anche negativamente (“è cattiva”) anche se i “difetti” di Simona 
sembrano particolarmente dipendenti dalla stretta vicinanza con la ma­
dre insensibile, bugiarda e cattiva. Il ritorno di Simona alla casa del 
padre rappresenterebbe agli occhi della sorella maggiore l’unica possi­
bilità di salvezza per la sorella:
lo sono sicura che mia sorella starebbe molto meglio con noi, perché 
noi siamo veramente una famiglia.
Sul futuro Fiorenza è ottimista e pensa di sposarsi, non ritiene che 
la separazione dei genitori sia indicativa per un futuro “perché non 
tutte le donne e gli uomini sono uguali”.
A CONFRONTO
Nell’incontro tra padre e figlie compare una chiara coalizione del 
signor Giovanni con la figlia maggiore, che porta Simona ad un disa­
gio che si fa sempre più evidente nel corso del colloquio e che si espri­
me anche con il pianto.
Il signor Giovanni durante l’incontro non svolge funzioni di guida 
e tende ad essere rigidamente direttivo, soprattutto verso Simona. Non 
esprime vicinanza emotiva alle figlie.
Se a parole il signor Giovanni auspica una collaborazione tra le fi­
glie per il futuro, nei fatti non stimola alla cooperazione su obiettivi 
comuni.
E semmai la figlia maggiore ad assumere il ruolo di guida nel pro­
getto di fare qualcosa insieme, sollecitando ciascuno a partecipare, quasi 
figura adulta di fianco al padre.
La presentazione della signora Fulvia che il signor Giovanni attua 
è in termini esclusivamente ed accentuatamente negativi (alla figlia mi­
nore: “tua madre non ti vuole bene”, “ti ha abbandonata a due anni”).
Dall’iniziale e ostentato distacco nei confronti di Simona il signor 
Giovanni passa ad un intenso coinvolgimento, esprimendosi con ag­
gressività e rimproveri nei suoi confronti.
Nell’interazione tra madre e figlie analogamente accade che il geni­
tore si venga a trovare vicino alla figlia con cui sta più spesso, e intra­
prenda aspra discussione con l’altra che si colloca un poco distante dalla 
79

---

V. Cigoli, C. Galimberti, M. Mombelli
coppia genitore-sorella. Nel corso dell’interazione con la signora Ful­
via, è infatti Simona a collocarsi vicina e Fiorenza lontana.
La signora Fulvia inizialmente sollecita alla cooperazione su un pro­
getto comune, ma a poco a poco tema dell’incontro diventano le man­
canze della madre nei confronti delle figlie, esposte con veemenza da 
Fiorenza. Nel corso dell’incontro si realizza una coalizione tra la ma­
dre e Simona.
Anche qui la vicinanza emotiva tra il genitore e la figlia più “lonta­
na” è minima all’inizio e si trasforma poi in un eccessivo coinvolgi­
mento. La funzione di guida che la madre svolge e che tende a volte 
all’egualitarismo, va via via scomparendo mentre crescono le accuse 
rivolte dalla figlia maggiore alla madre ed anche alla sorella minore, 
che infine scoppia a piangere. La signora Fulvia si rivolge alla figlia 
maggiore esprimendo in nome della minore sentimenti ed emozioni, 
o suggerendo alla minore cosa dire a Fiorenza anche a proprio nome. 
Il progetto comune che la madre propone riguarda le due sorelle e la­
scia fuori lei stessa. La presentazione del signor Giovanni operata dal­
la signora Fulvia è in termini prevalentemente negativi.
IL DISEGNO CONGIUNTO
Durante il disegno congiunto, nel momento cioè in cui tutte e quat­
tro le persone di famiglia sono presenti, appare una rigida divisione 
degli spazi “presi” da ciascuno e “concessi” agli altri: ognuno tiene il 
proprio quarto di foglio, ed un quarto viene riservato anche al padre, 
che però si astiene dal riempirlo col disegno.
Egli si rifiuta di far parte dell’“antica” famiglia ed agisce il rifiuto 
con l’astensione totale. Non c’è dunque prevalenza dei figli o dei geni­
tori, dei giovani o degli adulti, ma una rigida distribuzione egualitaria. 
Durante l’incontro i due genitori si rimproverano a vicenda di non es­
sersi fatti partecipi di avvenimenti significativi per i figli, così come 
le figlie si erano rimproverate un mancato interessamento l’una all’altra.
In quanto ai contenuti, ognuno disegna una famiglia dalla quale esclu­
de qualcuno.
La madre nel disegno afferma il proprio progetto individuale: una 
casa tutta sua, la realizzazione di sé come persona. Poi appaiono le di­
chiarazioni di principio, le affermazioni “di testa” più che “di cuore”: 
che le preoccupazioni per i figli maggiori rappresentino un pensiero 
costante, che il lavoro non sia un piacere. La signora Fulvia esprime 
80

---

Il legame disperante
la consapevolezza di avere Simona “per mano”, così come la disegna, 
e gli altri due figli “nella testa”.
La signora Fulvia interviene sul disegno della figlia minore, ma in 
modo marginale e “riempitivo”, quasi per affermare una presenza piut­
tosto che per attuare una collaborazione o dare un contributo.
La figlia minore cerca di evitare temi troppo vicini al conflitto, di­
segna una passeggiata a cavallo con i nonni, ma c’è una figura di don­
na giovane che domina nel disegno; inoltre parla in qualche modo di 
sofferenza e di male, anche se esclusivamente fisico (“non vengo più 
qui, mi fanno male i piedi”). Simona si disegna a cavallo: può domina­
re la situazione, può muoversi. Simona non vuole neanche che altri 
lascino emergere i conflitti, e cancella le parole di contrapposizione scrit­
te dalla madre sul disegno della figlia maggiore e viceversa.
Il disegno della figlia maggiore è provocatorio: Fiorenza si rappre­
senta a tavola con la famiglia dove vive, in una situazione in cui le per­
sone comunicano, in contrapposizione con la situazione di rifiuto e 
difficoltà nella comunicazione che esiste con la madre. Lì si tratta di 
una famiglia felice, ciò che Fiorenza rimprovera alla madre di non aver 
saputo realizzare.
ALLA RICERCA DELL’INTRECCIO
Nella storia familiare si è verificato un assestamento attraverso fe­
nomeni scismatici. Dopo il matrimonio, avvenuto secondo le preferenze 
dei genitori, la signora Fulvia ha cercato di affermare se stessa attra­
verso la contrapposizione con i genitori, abbandonando il marito che 
essi avevano approvato e sostenuto.
Inoltre la signora ha lasciato i figli ai propri genitori, obbligandoli 
con la sua “fuga” ad occuparsi dei propri bambini, dunque in qualche 
modo anche di lei, dei suoi aspetti di bambina. Depositati si direbbe 
gli aspetti infantili di sé in cura ai genitori, la signora Fulvia si è occu­
pata, in questi anni trascorsi fuori casa, di coltivare gli “aspetti adul­
ti” di sé (il lavoro, gli interessi, le relazioni affettive).
All’allontanamento della signora da casa viene a corrispondere una 
“strana” alleanza tra genero e suoceri contro la signora stessa in quan­
to “donna di vita” piuttosto che madre assidua nella sua presenza in 
famiglia. Ma quando i nonni iniziano a perdere il ruolo dominante e 
sembrano scavalcati dalla convivente del genero anche loro lasciano la 
casa e si riavvicinano alla figlia. Al momento della richiesta di revisio­
81

---

V. Cigoli, C. Galimberti, M. Mombelli
ne delle disposizioni ciò che si evidenzia è che le due figlie sono diven­
tate il “luogo” delle scelte, dei pensieri e dei sentimenti dei genitori: 
questi ultimi sospettano costantemente che dietro i comportamenti e 
le azioni delle figlie ci siano intenzioni dell’ex coniuge rivolte a dan­
neggiarli. Le due figlie sono dunque portatrici di messaggi.
Al di sotto dell’evidente differenza di interessi e di stile di vita dei 
due genitori il progetto comune ad entrambi è quello di rendere più 
definitivo lo scisma e più totale l’isolamento dell’altro: che sia eviden­
te e radicale il disaccordo e completa l’autonomia reciproca.
Nessuno può e deve riconoscere di aver bisogno dell’altro...
Per la signora Fulvia il progetto è attuabile nella continuazione del­
la storia precedente, vale a dire con Simona che se ne sta dai nonni. 
Così la signora Fulvia può proseguire nel “coltivare” la parte adulta 
abbandonando ai propri genitori quella infantile. Il progetto della si­
gnora, che va nella direzione perseguita ormai da anni, non compren­
de in alcun modo il marito in quanto considerato come “prolungamento” 
del ruolo svolto dai propri genitori.
Il signor Giovanni intende invece realizzare il proprio progetto con­
cludendo definitivamente la battaglia legale, con l’obiettivo sia di evi­
tare d’ora in poi nuove situazioni impreviste come quelle messe in atto 
sinora dalla signora Fulvia, sia di riconoscere definitivamente la nuo­
va famiglia come “vera” famiglia sua. Quella del presente è dunque 
la “vera famiglia”, l’altra è la “falsa”. L’ambivalenza e la contraddit­
torietà che in essa si esprime non può essere assunta.
LA RISPOSTA ALL’INVIANTE
Al giudice si dirà che dai due genitori non emergono segni di coope­
razione possibile, neanche di disponibilità dell’uno o dell’altro a lasciare 
libero accesso ai figli verso l’altro; le accuse sono assai pesanti, la squa­
lifica dell’altro netta. L’obiettivo primo ormai è proprio quello di non 
offrire spunti collaborativi all’altro. Nulla appare modificabile rispet­
to alle divisioni nette ormai esistenti tra le famiglie.
Solo si può indicare al giudice che, lasciando immutato l’affido al 
padre dei due figli maggiori e l’affido “di fatto” della minore ai nonni, 
stabilisca condizioni che favoriscano il frequentarsi delle sorelle, unica 
possibilità di tenere i contatti con la storia comune. E che indichi l’op­
portunità che i servizi di zona accompagnino l’evoluzione del rappor­
to tra le sorelle e la loro crescita.
82

---

U legame disperante
UNA VITA PER UN PROGETTO
ESORDIO FAMILIARE
Il signor Mario e la signora Anna si separano dopo 20 anni di matri­
monio, quando due dei sei figli sono ormai maggiorenni, e la più pic­
cola ha 9 anni.
Dai documenti presentati in Tribunale risulta che la signora Anna 
accusa il marito di non essersi mai adattato alla vita familiare e di non 
essere stato capace di una “civile convivenza”; il signor Mario inoltre 
sarebbe stato spesso violento nei gesti e nelle parole verso la moglie.
Il signor Mario considera da parte sua quale causa principale del fal­
limento del matrimonio la partecipazione della signora ad una associa­
zione che egli ritiene l’abbia “irretita”. All’organizzazione, che ha lo 
scopo di far raggiungere ai suoi iscritti un buon livello di successo e 
di benessere attraverso modi che forniscono sostegno e rassicurazione 
sulle loro capacità, partecipano pure due figli maggiorenni, usciti di 
casa e che spesso soggiornano presso la sede estera dell’organizzazione 
stessa. Causa della disgregazione familiare sarebbe dunque per il si­
gnor Mario il coinvolgimento di moglie e figli nell’associazione, un fatto 
recente che avrebbe rotto l’armonia esistente.
Entrambi i coniugi chiedono al giudice che decreti la separazione 
con addebito all’altro, e l’affidamento a sé dei figli. Durante l’udienza 
presidenziale i figli minori vengono affidati al padre, e a lui viene asse­
gnato il domicilio coniugale.
Il giudice richiede consulenza tecnica d’ufficio che stabilisca quale 
sia la situazione dei minori, che indichi quali presumibili conseguenze 
avrebbe l’affidamento all’uno o all’altro dei genitori e suggerisca in ogni 
caso le più opportune modalità di rapporto con il genitore non affi­
datario.
A COLLOQUIO
La signora Anna
Il passato che la signora Anna soprattutto ricorda è quello vissuto 
all’insegna del sentimento di vergogna e di colpa per la situazione fa­
83

---

V. Cigoli, C. Galimberti, M. Mombelli
miliare, in particolare per un rapporto di coppia in cui si è sentita umi­
liata e svalutata, considerata capace solo di fare figli. Ricorda anche 
la preoccupazione di allora, quella di nascondere l’evidente fallimento 
della sua relazione con il marito:
Avevo tenuto nascosto tutto.
Non volevo che i maestri sapevano la sua situazione.
Al passato negativo la signora contrappone un presente determina­
to dal cambiamento che le ha permesso di ricominciare a considerarsi 
come persona che vale.
Il cambiamento, di cui la separazione è un elemento importante, ha 
comportato che il marito passasse dal ruolo di aggressore a quello di 
vittima della signora: di fronte alla separazione il signor Mario è rap­
presentato come debole e fragile, un uomo solo che avrà bisogno di 
trovare una donna che lo aiuti a tenere in ordine la casa per sé e per 
i figli.
Il cambiamento inoltre rappresenta per la signora Anna la possibili­
tà di portare a termine un processo di distacco emotivo dal marito già 
iniziato da tempo.
Forse la signora non si sarebbe mai separata se non avesse trovato 
un luogo (una nuova casa) dove potesse avvenire la riunione tra lei ed 
i figli, usciti di casa in precedenza. L’organizzazione conosciuta dalla 
signora e ancor prima dai figli, viene così a rappresentare il luogo di 
riavvicinamento e riunione tra madre e figli, di condivisione di inte­
ressi comuni che lasciano il padre fuori.
L’adesione all’organizzazione, che promette ai suoi adepti di miglio­
rare la conoscenza di sé, la sicurezza e il successo, dà spazio alla signo­
ra sia per un’esperienza di valorizzazione di sé, sia per un recupero 
della unità perduta o irrealizzata con quei figli che si sono gradualmente 
staccati dalla famiglia, e dei quali alcuni si erano mostrati apertamente 
favorevoli alla separazione.
I due figli minori Michele ed Elisa invece, per l’affidamento dei quali 
il giudice richiede l’indagine, paiono ricordare alla madre gli aspetti 
più insoddisfacenti e gli esiti più fallimentari del suo matrimonio. Mi­
chele, il figlio adolescente, è quello, poi, che assume un aspetto quasi 
persecutorio: con le sue difficoltà e i suoi problemi egli ripropone con­
tinuamente alla signora l’immagine del fallimento familiare:
Michele è l'unico indifferente, un po' assente, egoista.
Già da piccolo non lo vedevo normale come gli altri bambini.
84

---

Il legame disperante
La bambina appare alla signora assai sofferente per le separazioni, 
e dunque più bisognosa della sua vicinanza per crescere:
Elisa è la più forte, forse è più forte di me: se io fossi in lei, sarei mor­
ta. Soffre proprio tanto, soffre perché la facciamo soffrire noi.
L'unica difficoltà è che Elisa non può vedermi quando vuole.
Al momento della richiesta di revisione delle disposizioni di affido 
sembra che la signora stia cercando risposta al bisogno di vicinanza 
stretta con i figli, in una posizione più di giovane amica che di adulta- 
madre. La ricerca di unione con i figli, escludente il signor Mario, ri­
chiama d’altra parte ciò che è già avvenuto nel passato: la signora ha 
avuto come propri scolari ad uno ad uno tutti i figli, costruendo in tal 
modo una relazione con essi che aveva tempi e luoghi diversi rispetto 
a quelli del rapporto padre-figli:
Prima erano già tutti contro il papà.
Adesso ho ritrovato i miei figli, sono veramente loro amica.
Li ho tutti con me.
Sollecitata dunque dalla possibilità di una rinnovata alleanza con i 
figli, la signora ha scelto per la separazione coniugale a lungo pensata.
Il signor Mario
L’impegno familiare ha comportato nel passato per il signor Mario 
preoccupazioni e paure di inadeguatezza. Ciò cui era rivolto il suo pen­
siero fin da prima del matrimonio era infatti la responsabilità che avreb­
be comportato fare famiglia. La rassicurazione di fronte ai timori il 
signor Mario l’ha cercata dedicando molte forze e molto tempo al la­
voro, a costruirsi una posizione per sé e per i figli:
Da quando mi sono sposato ho sempre avuto una terribile paura del­
la famiglia... e così ho continuato a lavorare sempre di più, cercando 
di dare qualcosa di più ai miei figli, quella sicurezza che non si ha.
Ma l’esito dell’estrema dedizione al lavoro è l’innestarsi di un “cir­
colo vizioso” con i sentimenti di colpa: per occuparsi del lavoro il si­
gnor Mario è stato spesso assente dalla famiglia, mancando di essere 
al fianco dei figli e della moglie quando essi potevano avere bisogno 
di lui.
85

---

V. Cigoli, C. Galimberti, M. Mombelli
Ancora oggi il signor Mario è preoccupato di non essere in grado 
di occuparsi adeguatamente dei figli, e di rimanere escluso dalle rela­
zioni familiari strette da moglie e figli:
Ho sempre lavorato [...] forse lei si è sentita abbandonata perché ho 
lavorato troppo.
Non riesco a risolvere il problema del rapporto con i figli ...Bene o 
male sono influenzati dalla madre.
La possibilità di superare le colpe, di annullare la propria irrespon­
sabilità per il passato sembra motivare l’interesse intenso del signor 
Mario al presente ed ai cambiamenti che in esso può progettare. Egli 
intende infatti con i due figli minori ricostruire la famiglia e cercare 
per ciascuno un giusto equilibrio, secondo ciò che anche i figli desi­
derano:
C'è in loro questo desiderio di ricostruire la famiglia in qualche modo.
Quando sarà finita questa storia dopo cambieremo arredamento, cam­
bieremo un po' tutto per dare un nuovo tono alla casa, per cancellare 
in qualche modo il passato.
Se pure il signor Mario riconosce le proprie mancanze nella vita fa­
miliare, non intende però assumersi totalmente la responsabilità per 
il passato e attribuisce ora alla moglie ora ai figli maggiori colpe ed omis­
sioni nell’andamento della vita familiare; in particolare egli attribuisce 
la rottura coniugale all’influenza che i figli maggiori, soprattutto una 
figlia, hanno esercitato sulla madre, trascinandola nella loro ribellione 
di figli adolescenti, e spingendola ad uscire di casa:
Delle due figlie maggiori è sempre stata succube, non è mai riuscita 
a darle un indirizzo.
Mia moglie spaventata non era più dalla mia parte ed è passata dalla 
sua [della figlia] parte.
[La figlia ha svolto] proprio un'azione capillare, sistematica, di lavag­
gio del cervello, finché poi se ne sono andati.
Se la dipendenza dalle figlie maggiori e la incapacità di dare loro 
“un indirizzo” è la colpa principale riconosciuta dal signor Mario alla 
moglie, d’altra parte egli ritiene che nel presente sia la moglie stessa, 
a sua volta, ad influenzare i figli mettendoli contro di lui e manipolan­
doli ai suoi scopi:
86

---

Il legame disperante
I figli sono influenzati dalla madre [...] negativamente nei suoi riguardi.
Ha spiegato la separazione a suo modo a Michele.
La bambina è il punto focale per arrivare ad un suo scopo.
Riguardo alla separazione, il signor Mario non considera le decisio­
ni più recenti della moglie come scelte autonome e mature, quanto piut­
tosto come effetto di una debolezza, di una “malattia” della signora 
Anna; in questo modo la signora non è riconosciuta totalmente respon­
sabile di ciò che è avvenuto, e dunque potrebbe essere “recuperabile” 
alla vita coniugale e familiare se opportunamente curata:
lo ho sempre cercato di recuperarla, una donna che è sconvolta, che 
è malata che ha dei problemi... io dico che è malata...
E una donna che si deve ricoverare, curare, è una donna che si re­
cupera...
Rispetto ai figli il signor Mario differenzia i figli maggiori, contro 
cui si concentra la propria ostilità in quanto responsabili della separa­
zione, dai due figli minori, della cui crescita il signor Mario appare preoc­
cupato ed intende assumersi responsabilità:
Michele è un ragazzo che chiaramente sente la mancanza dei genito­
ri. È un ragazzo terribilmente solo [...] è qualcosa che gli rimarrà dentro.
Non si può neanche sgridarlo dico [...] non è colpa vostra è colpa dei 
genitori.
Il signor Mario d’altra parte sente i limiti della propria capacità di“en­
trare” nel mondo di Michele ed Elisa. Egli teme anche i pericoli che 
il mondo esterno può riservare ai figli; di fronte ad esso si sente mi­
nacciato ed incerto; a quel mondo inoltre appartiene l’organizzazione 
che gli ha “portato via” moglie e figli.
I figli
Michele appare incerto e contraddittorio nell’esprimere le proprie 
idee, imbarazzato di fronte ad argomenti che appaiono per lui partico­
larmente “caldi” quali il rapporto con la madre, le colpe della separa­
zione, l’insuccesso scolastico:
Non riesco ad esprimermi.
Non so cosa dire.
87

---

V. Cigoli, C. Galimberti, M. Mombelli
Rispetto alla madre, Michele sa dire poco della propria relazione con 
lei, mentre ne parla in rapporto all’evento separazione:
Finché dopo la mamma si è stufata, ha avuto coraggio, è andata via...
Mentre sulla madre paiono concentrarsi sentimenti (timori ed incer­
tezze, attese e delusioni) che mettono Michele in difficoltà a parlare 
di lei serenamente, il padre viene descritto come persona reale della 
vita di Michele con qualità e difetti, tra questi ultimi l’aspetto imposi­
tivo con cui intende affermare le proprie idee:
S'interessa a noi... ci tiene che noi impariamo andando a scuola nel 
lavoro.
Anche lui ha un lato negativo... il modo di ragionare al suo ragiona­
mento... che noi seguiamo il suo ragionamento... cioè vuole che ci ve­
stiamo come lui.
La percezione del passato familiare che Michele esprime è caratte­
rizzata da frequenti litigi tra i genitori: essi costituivano la modalità 
principale di interazione tra i due coniugi, e hanno condotto allo “sfa­
scio” dei progetti comuni all’origine della convivenza:
Una situazione in cui continuavano a litigare.
Quindi sono stati questi ultimi litigi che hanno portato al divorzio.
Michele ritiene che la separazione sia responsabilità di entrambi i 
genitori (“hanno sbagliato un po’ tutti e due”) e non immagina una 
riconciliazione tra loro, soprattutto in seguito ai cambiamenti della ma­
dre che adesso “pensa in un altro modo”.
Sul proprio futuro Michele ha progetti vaghi (“Devo crescere anco­
ra”), e sul futuro lontano immagina un matrimonio dove “due persone 
la pensano allo stesso modo... si vogliono bene” e continuano “a voler­
si bene dopo”, al contrario dunque di ciò che sembra aver constatato 
nel matrimonio dei genitori, dove le differenze tra i coniugi sono state 
solo inizialmente colmate nel matrimonio e sono poi sfociate in un con­
flitto profondo e radicale.
Elisa è la figlia più piccola. Nel suo racconto emerge il senso di soli­
tudine e di sradicamento che corrisponde all’allontanamento dalla ca­
sa di origine, o definitivo o temporaneo, dei vari componenti la famiglia.
La casa, svuotatasi a poco a poco, non è più luogo della vita comune 
e domina invece una dispersione dei componenti la famiglia all’esterno;
88

---

Il legame disperante
Poi [mio papà] non mi piace perché va sempre a lavorare nel suo la­
boratorio. Non stiamo mai in casa.
Prima quando [la mamma] era in casa non usciva mai, era sempre lì, 
adesso invece...
Quando prima c'era in casa mia mamma non aveva tutti questi amici 
che si è fatto e mio papà non usciva, usciva pochissimo, invece adesso 
esce tutte le sere, e poi quello che mi dispiace è che quando esce mi 
lascia a casa con mio fratello Michele e allora mio fratello esce...
La paura della solitudine e il disorientamento provocato dalle lonta­
nanze delle figure familiari rinviano ad un forte desiderio di riunione, 
tra i genitori innanzitutto, ma anche tra lei ed i suoi genitori.
Elisa infatti non è contenta né a stare sola con il papà, né sola con 
la mamma e deve immaginare qualche modalità secondo la quale l’uni­
tà familiare possa essere ancora sperimentata, pur se in modo indiretto:
Succedesse che mio papà e mia mamma abitassero vicini e fossero 
amici, così io andrei una settimana da mio papà e una settimana da mia 
mamma.
La separazione dei genitori, che ha permesso alla madre di essere 
“più felice”, non ha sortito d’altra parte lo stesso effetto per Elisa:
Loro [gli amici] sono felici perché hanno un papà e una mamma, in­
vece io no.
La preferenza esplicita di Elisa è per la madre; ma anche se il padre 
viene rappresentato come figura autoritaria e limitatrice, che ha matu­
rato e provocato la separazione con il suo comportamento:
Ha picchiato mia mamma e lei se ne è andata di casa.
pure non è così profondo il solco che divide padre e figlia, come si ve­
drà nei contenuti del disegno e nell’interazione.
A CONFRONTO
Nei momenti di incontro con i due figli minorenni la signora appare 
contemporaneamente preoccupata di loro e insieme degli altri figli non 
presenti lì con lei, a cui spesso ha rivolto il suo pensiero.
I progetti della madre riguardano proprio la riunione con gli altri 
89

---

V. Cigoli, C. Galimberti, M. Mombelli
figli, e non tanto un programma specifico per Michele ed Elisa. La si­
gnora Anna non è in grado di condurre per un tempo prolungato un 
rapporto di cooperazione con i figli, e assume piuttosto una funzione 
di direttività rigida; la signora è tesa ad affermare soluzioni già da lei 
pensate, soprattutto di fronte alla resistenza a cooperare del figlio ado­
lescente. La relazione con Michele infatti è difficile, la signora si scon­
tra con le esigenze di differenziazione del figlio, poco sensibile o 
addirittura contrario ad unioni troppo strette. Michele ostenta indif­
ferenza nei confronti dei fratelli, e vive la madre come adulto cui op­
porsi piuttosto che come amica con cui farsi compagnia, come invece 
tenderebbe a considerarsi la signora seguendo il modello di relazione 
con i figli già fuori casa.
Elisa invece è esplicitamente alleata con la madre nel progetto di 
riunire tutti insieme a differenza della madre però non esclude il pa­
dre; Elisa raccoglie le proposte della madre, le arricchisce, le segue, 
è soddisfatta di godere dell’attenzione della madre e del suo appoggio. 
La signora Anna appare sicura dell’esistenza di una “sintonia” con la 
figlia, confermata dagli sguardi alla ricerca di rassicurazione ed inco­
raggiamento che Elisa le rivolge; rispetto a Michele la signora appare 
invece emotivamente un po’ lontana da lui ed in difficoltà a trovare 
la strada per farsi più vicina. La signora fa movimenti di ricerca di al­
leanza con Elisa, soprattutto quando è “delusa” dal figlio, che si astie­
ne spesso dal rispondere pur mostrando attenzione nell’ascolto. L’atten­
zione della signora sul figlio è discontinua, a volte affermata a livello 
verbale e negata sul piano non verbale, e la presa di iniziativa nei suoi 
confronti appare forzata e priva di ogni attesa di risultati e di scambi. 
Inizialmente incalzante perché il figlio esprima le sue preferenze, la 
signora Anna va via via rinunciando ad una cooperazione, ed esclude 
infine il figlio dal progetto di vacanze insieme. In presenza della ma­
dre i due figli non dialogano tra loro, Michele non guarda la sorella 
né le parla, mentre Elisa guarda Michele qualche volta. La signora si 
rivolge all’uno o all’altro, in alternativa. Le comunicazioni della ma­
dre si interrompono e mostrano discontinuità sia nell’aspettare la ri­
sposta dopo aver posto la domanda, sia nel completare progetti e 
programmi iniziati da lei stessa. Questo tipo di comunicazione sembra 
disturbare particolarmente il figlio. Raramente la signora Anna nomi­
na ai figli il padre, che è ricordato solo in quanto ostacolo al realizzarsi 
dell’unione dei figli, causa di una situazione negativa cui lei stessa de­
ve rassegnarsi. Piuttosto che assumersi responsabilità propria negli sboc­
chi della situazione familiare, la signora Anna incolpa il signor Mario 
90

---

Il legame disperante
e la giustizia per la mancata riunione anche con i due figli minori; di 
fronte alle difficoltà con Michele la signora attribuisce poi a lui la re­
sponsabilità di non trovare soluzioni gradite a tutti per fare qualcosa 
insieme.
Nell’incontro con i due figli minori, il signor Mario si preoccupa an­
siosamente dei pericoli e difficoltà cui possono andare incontro i figli 
se si avventurano troppo lontano dai genitori, e li ricorda soprattutto 
a Michele.
Inizialmente in posizione di dialogo verso entrambi i figli, disponi­
bile a cooperare per scegliere insieme il progetto di vacanze più adatte 
a loro, il signor Mario diventa poi più direttivo, impegnandosi nella 
discussione con Michele che, da bravo adolescente, avanza incalzanti 
critiche ed ironie nei confronti delle affermazioni del padre.
Il signor Mario è teso a portare il figlio sulle proprie posizioni nella 
questione da risolvere delle imminenti vacanze quasi dimenticandosi 
della figlia, che appare annoiata ed estraniata dalla discussione accani­
ta tra padre e figlio, in cui non trova né l’interesse né lo spazio per 
intervenire.
Sembra che l’eccessiva preoccupazione nei confronti del figlio esprima 
le emozioni del signor Mario legate alla consapevolezza della disgrega­
zione familiare, alla paura di vedere una dispersione dei componenti 
la famiglia, analoga al dispiacere di Elisa che vede i familiari andare 
più “in giro” di prima.
Le posizioni del signor Mario risultano alla fine piuttosto rigide: se 
anche prende in considerazione le affermazioni del figlio e della figlia, 
pure non sembra poi modificare i suoi progetti in conseguenza delle 
loro richieste.
Esprime verso i figli una vicinanza emotiva razionalizzata, che si ma­
nifesta principalmente con le parole; sembra che la preoccupazione di 
sottolineare la sua responsabilità verso i figli non lasci spazio per una 
espressione più semplice di “simpatia” nei loro confronti, che risulta 
invece più evidente al disegno congiunto, dove viene meno la necessi­
tà di prendere posizione su temi scottanti legati alle conseguenze della 
separazione.
Il signor Mario ricorda ai figli la madre riferendosi ad episodi del 
passato in cui la signora Anna ha assunto responsabilità di genitore 
insieme al marito.
Sia nelle interazioni sia nel disegno congiunto, tutti e due i genitori 
sembrano “presi” dalle difficoltà della relazione con Michele, “dimen­
ticando” Elisa od interpellandola solo per avere il suo appoggio. Ciò 
91

---

V. Cigoli, C. Galimberti, M. Mombelli
sembra favorire Pignorarsi a vicenda dei figli, nei vari momenti alla 
presenza dei genitori.
IL DISEGNO CONGIUNTO
Rispetto ai contenuti dei disegno congiunto, la struttura del dise­
gno dei genitori appare meno ricca e articolata di quella dei figli; gli 
adulti appaiono più “trattenuti” e occupano meno spazio nel disegno. 
Esiste un tema comune a padre e figli, quello delle vacanze trascorse 
insieme nel passato, anche se poi ognuno si ritaglia il proprio spazio. 
Sembra esserci paura di intervenire (nessuno disegna sul disegno del­
l’altro), e nel corso dell’incontro a volte c’è interesse dell’uno verso 
l’altro ma senza reciprocità, senza un vero scambio.
Il disegno della signora ha confini netti, semplici e precisi: la signo­
ra si rappresenta più grande di tutti, squalifica il padre disegnato pic­
colo quanto i figli e isolato rispetto agli altri personaggi. 1 figli rappresen­
tano ciò che unisce i due ma anche li separa. Anche il padre a sua volta 
disegna se stesso più grande degli altri personaggi e vicino ai figli.
Michele nel suo disegno opera una scissione tra una situazione quasi 
idilliaca rappresentata dal picnic in campagna e una situazione di dif­
ficoltà, contrastata e addirittura presagio di tragedia/catastrofi (rap­
presenta un mostro marino che emerge) disegnata nel paesaggio marino.
Anche Elisa propone sia il tema di una situazione allegra e piacevo­
le in cui ciascuno coltiva un proprio interesse, sia di una situazione 
di incombente minaccia, di pericolo (l’ambulanza), ma in lei i due aspetti 
appaiono più integrati nel disegno di quanto appare nel disegno di Mi­
chele. Elemento ricorrente, al centro, del disegno di Elisa è il gatto: 
segno dell’inaffidabilità suggerita proprio dalla compresenza di situa­
zioni pericolose con le altre.
Durante il corso del disegno Michele agisce per contrapposizione: 
all’inizio gli altri già disegnano e Michele è fermo, ancora in attesa; 
quando poi i familiari hanno concluso il disegno, Michele prosegue im­
perturbabile. Si direbbe proprio che è fuori tempo. Inoltre Michele 
mette di fronte alla realtà che “importante non è quello che si disegna 
ma quello che si vuole esprimere”, in contrasto con il padre che ha os­
servato di non saper disegnare.
Durante il disegno il padre suggerisce ai figli qualche contenuto (na­
turalmente seguito solo da Elisa) mentre la madre si rivolge al figlio 
più con commenti che con suggerimenti collaborativi.
92

---

Il legame disperante
ALLA RICERCA DELL’INTRECCIO
Nella situazione familiare del signor Mario e della signora Anna sem­
bra aver contato molto l’immagine di famiglia che ciascuno ha portato 
nella propria nuova esperienza familiare, una “eredità” ricevuta dalla 
famiglia di origine che ha determinato l’agire nel matrimonio.
Per la signora Anna si è trattato in particolare di una immagine del­
la donna che, vittima dell’uomo, con il matrimonio passa dalla sotto­
missione al padre a quella al marito; il rapporto di coppia si configura 
in tal caso come rapporto tra sfruttatore e sfruttato, tra carnefice e 
vittima. Il progetto individuale che si è definito per la signora è dun­
que quello di far patire al marito quello che lei ha già subito: sfruttarlo 
economicamente, lasciarlo nella solitudine, nell’isolamento. Per il si­
gnor Mario si è trattato invece di avere inizialmente una immagine di 
donna totalmente disponibile per i figli e la famiglia, ed ora è intolle­
rabile modificare la sua visione di moglie e di matrimonio.
Inoltre il signor Mario non può accettare di constatare una propria 
incapacità di mantenere e costruire quegli affetti e quei legami cui tanto 
tiene, la cui definitività della rottura rappresenterebbe una verifica di 
propri limiti; il ritorno della signora Anna riveste dunque per il marito 
una grande importanza, così come la vicinanza dei figli.
Delusione e fallimento rispetto alle attese è ciò che i due coniugi 
hanno incontrato nella relazione matrimoniale, nell’incontro/scontro 
delle due visioni di famiglia sopra dette; il figlio Michele testimone 
del conflitto tra i genitori, 1’“irrecuperabile” secondo la madre, è il se­
gno del fallimento, e di lui sono preoccupati entrambi. Michele è il 
portatore della verità familiare, critico, amaro, realista e particolarmente 
sensibile, e come tale è oggetto dell’accanimento di tutti.
Ma al di sotto di questa base che evidenzia le differenze tra i due 
coniugi, il progetto comune che li tiene legati è quello dell’affermazio­
ne della propria visione di famiglia tramite il rapporto con i figli, e 
con l’esito dell’isolamento del coniuge: per il signor Mario, che è rima­
sto legato al passato, si tratta di affermare la difesa della moglie-madre 
e del marito-padre “a tempo pieno” sottolineando tutte le responsabi­
lità che la vita familiare e la cura dei figli comportano; per la signora 
Anna, che vive ora all’insegna del cambiamento, si tratta di affermare 
la liberazione della moglie-madre soggetta all’uomo-persecutore, e di 
insegnare ai figli a trovare altre “case”, dove si cura la stima di sé ed 
il successo. Nel progetto comune dei due coniugi sta il portare l’altro 
a provare lo stato di solitudine.
93

---

V. Cigoli, C. Galimberti, M. Mombelli
LA RISPOSTA ALL’INVIANTE
Gli spazi di accesso lasciati da ciascun genitore all’altro sono assai 
limitati: il padre esclude la madre finché si presenta sotto l’aspetto per 
lui “nuovo”, la madre esclude il padre finché è così “vecchio” da non 
comprendere e condividere, ma anzi da combattere, l’organizzazione 
cui la signora partecipa. Mentre il signor Mario è disposto dunque a 
valorizzare la moglie se si riferisce al passato e al rispetto di lei del ruo­
lo di madre assidua, la signora attualmente riesce a vivere il marito 
solo come “nemico”, ed i comportamenti di lui vengono a costituire 
pericolose minacce per le recenti proprie conquiste, per il proprio di­
stacco tramite i figli dall’immagine di donna svalutata.
Di fronte alle paure di solitudine e alle minacce di isolamento che 
si muovono in famiglia, al giudice si dirà di non lasciare isolato né l’u­
no né l’altro genitore, ma di affidare a ciascuno il figlio che mostra 
più confidenza, vicinanza emotiva e libertà di espressione con quel ge­
nitore e, reciprocamente, verso il quale il genitore mostra comprensio­
ne di interessi e di problemi, capacità di tollerare le difficoltà della sua 
tappa di sviluppo. Dunque Elisa con la madre, della cui attenzione è 
molto preoccupata, e Michele con il padre, con cui riesce a far presen­
ti le proprie ribellioni di adolescente trovando una adeguata controparte.
Si dirà anche che l’affido di Elisa alla madre va vincolato ad una 
ampia possibilità di rapporto della bambina con il padre. A Michele 
andrà lasciata la possibilità di prendere i contatti con la madre, senza 
imporglieli (è un adolescente) ma prevedendoli nelle condizioni defi­
nite dal giudice stesso.
94

---

Il legame disperante
UN PALCOSCENICO PER ANTICHE TRAME
ESORDIO FAMILIARE
Il signor Ciro e la signora Nives iniziano la loro convivenza 9 anni 
fa, quando la signora, ancora minorenne, rimane incinta. La coppia 
allora avanza richiesta al Tribunale per i Minorenni per l’autorizzazio­
ne al matrimonio, autorizzazione che non viene concessa in quanto la 
signora presenta a parere dei giudici una inadeguata “autonomia voli­
tiva ed intellettiva”.
Ma anche senza il matrimonio, il signor Ciro e la signora Nives so­
no decisi ad iniziare la vita insieme.
Dopo 6 anni la convivenza si interrompe per iniziativa della signo­
ra: la signora Nives denuncia i modi violenti del convivente nei con­
fronti propri e del figlio Saverio, così come l’abuso di alcoolici, e ritiene 
che per il bene del figlio l’unica soluzione sia la separazione con l’affi­
damento a lei del minore. Già nel passato altre volte la signora si era 
allontanata da casa con il bambino, ma sempre ritornando a vivere con 
il signor Ciro dopo qualche tempo. In quest’ultima occasione la signo­
ra non è però più disposta a ritornare; inoltre chiede che il padre veda 
il bambino alla presenza di altre persone, poiché constata che il figlio 
è estremamente impaurito di fronte al signor Ciro. Quest’ultimo dal 
canto suo accetta che il figlio sia affidato alla ex convivente, anche se 
è assai critico nei confronti dei metodi educativi della famiglia d’origi­
ne della signora Nives; il signor Ciro ritiene di non riuscire ad avere 
la possibilità di occuparsi interamente del figlio, ma desidera vederlo 
regolarmente.
Il decreto del giudice stabilisce dunque che Saverio sia affidato alla 
madre, con facoltà per il padre di visitarlo a casa dell’ex convivente 
al sabato per qualche mese; successivamente potrà invece tenerlo con 
sé ogni sabato pomeriggio, in modo che la ripresa del rapporto padre- 
figlio, interrottosi qualche mese prima in seguito a screzi tra i due ex 
conviventi, sia graduale. Ma poco meno di un anno dopo tale decreto 
appare evidente che la situazione neppure così ha trovato un equili­
brio: le visite del signor Ciro al figlio, che secondo la decisione del giu­
dice avrebbero dovuto diventare via via più frequenti, si sono interrotte 
per iniziativa della madre e con l’accettazione della situazione di fatto 
venutasi a creare da parte del padre.
95

---

V. Cigoli, C. Galimberti, M. Mombelli
Il nonno materno di Saverio chiede la riapertura del caso: egli pone 
all’attenzione del giudice il rifiuto del bambino ad andare con il padre 
e la necessità di accertare le condizioni di alcoolismo di quest’ultimo; 
anche la signora Nives è d’accordo sull’opportunità di una “perizia” 
in merito allo stato di malattia (l’alcoolismo) del signor Ciro, e chiede 
l’interruzione dei rapporti padre-figlio a causa dei gravi turbamenti che 
ne possono derivare al bambino. Sia la signora Nives che il padre di 
lei dichiarano al giudice che il bambino ha grosse difficoltà a rimanere 
con il padre, è “irrigidito dalla paura”.
Di fronte alla nuova richiesta della madre, il giudice chiede una con­
sulenza tecnica, allo scopo di “svolgere una approfondita osservazione 
sui genitori e sul minore e se necessario anche altri parenti, e di forni­
re elementi di giudizio in ordine alla sistemazione più confacente al­
l’interesse del minore ed alla regolamentazione del rapporto con il 
genitore non affidatario”.
A COLLOQUIO
La signora Nives
La signora Nives evidenzia una serie di colpe dell’ex convivente: in­
nanzitutto la violenza usata verso lei ed il bambino, motivo del falli­
mento della vita insieme. Ma allo stesso tempo la signora è anche pronta 
a proteggere e giustificare il signor Ciro, accusando se stessa di inca­
pacità ad aiutarlo nei suoi problemi e a “migliorarlo”, come invece si 
era proposta. La signora lo considera ora passivo spettatore della “ma­
lattia” che lo ha colpito:
La mia colpa è stata quella di non saperlo aiutare; di non saperlo 
prendere.
Non ce l'ho fatta sinceramente.
Non riuscivo più a fermarlo, a consigliarlo.
All’origine della violenza e della “rovina” del signor Ciro sta il be­
re: il signor Ciro è insieme colpevole e vittima di questo vizio, ormai 
dipendente dall’alcool in un modo che influenza tutta la sua vita. La 
signora Nives dunque individua un “difetto originario” dell’ex convi­
vente che alla fine ha causato la separazione. E la colpa del signor Ciro 
nel presente è quella di non farsi curare:
96

---

Il lefflme disperante
lo da quando lo conosco so che beve. Cioè sono tredici anni e so che 
beve.
Per me l'unica cosa che rovina quest'uomo è il bere.
Mio papà mi dice sempre: se quell'uomo lì non avesse avuto quel brut­
to vizio sarebbe un uomo meraviglioso; perché in effetti è buono, ha 
tanta volontà, è sempre sul lavoro e l'unica cosa è che beve.
Di fronte ai tentativi di “redimere” il signor Ciro e di curarlo, la 
signora si è sentita respinta e svalorizzata.
Il tema, ricorrente nei discorsi della signora Nives, dello scarso rico­
noscimento di lei come persona lascia intravvedere delle difficoltà di 
relazione che nel passato della coppia dovevano estendersi al di là del­
la questione del bere, e che creavano problemi nella relazione:
Cercavo di stargli vicino [...] a parte che non me ne ha mai dato l'oc­
casione, perché mi ha sempre rifiutato. Per lui sono sempre stata una 
stupida. Cioè quello che dicevo io per lui non contava niente.
Lui dice che io me ne sono andata perché non mi ha intestato la casa, 
cioè non capisce che io volevo andare d'accordo con lui.
Riguardo alla propria famiglia, la signora Nives riconosce le intro­
missioni di quest’ultima nella vita propria e del signor Ciro, e riporta 
alcuni esempi dei propri tentativi di mantenere una distanza dai pro­
pri familiari a favore della differenziazione dalla famiglia di origine. 
Per diversi anni la signora aveva nascosto ai genitori e alle sorelle di 
subire delle violenze da parte del marito.
La signora Nives appare evidentemente preoccupata per il figlio, nel 
presente come nel passato. Per il tempo passato la signora accomuna 
sé ed il figlio nella stessa esperienza di violenze subite per opera del 
signor Ciro, e di profonde paure vissute:
Pensavo sempre a questo bambino, alle botte che poteva prendere, 
lui ed io, perché io ne ho prese veramente tante, sia io che il bambino.
Da quando lo ho conosciuto [...] è sempre stato manesco, prepotente 
[...] è il fatto di usare violenza con me e con il bambino che non ho mai 
approvato.
Del presente la signora evidenzia le conseguenze positive della lon­
tananza di Saverio dal padre, cioè la maggior tranquillità, caratteristi­
ca che mancava a Saverio ma anche alla madre stessa. Allo stesso tempo 
però esistono comportamenti violenti di Saverio che fanno temere alla 
signora che per il figlio il signor Ciro, che una volta rappresentava il 
97

---

V. Cigoli, C. Galimberti, M. Mombelli
colpevole della separazione, rappresenti ora ad ogni modo un modello 
dei suoi comportamenti, spesso incontrollabili, che non lasciano tran­
quilla la signora Nives sugli esiti della separazione;
La maestra mi ha detto che Saverio con gli amici è molto violento.
Mio figlio dà solo la colpa al papà [...] ha sempre detto che papà è 
cattivo [...] che picchiava la mamma.
Il signor Ciro
Il signor Ciro durante il colloquio presenta se stesso in modo abba­
stanza conforme alla presentazione di lui fatta dalla ex convivente; tanto 
la signora Nives ha svalutato la sua figura, quanto il signor Ciro stesso 
opera una svalutazione di sé durante gli incontri.
Il signor Ciro si ritiene impotente di fronte alla illimitata forza che 
la famiglia della signora Nives possiede: nel passato i parenti della si­
gnora sono stati attivi provocatori nei suoi confronti, e attualmente 
sono vissuti dal signor Ciro come veri persecutori, che come allora si 
frapponevano tra la signora Nives e lui, ora si frappongono tra lui ed 
il bambino, ostacolandolo nel realizzare il desiderio di mantenere la 
relazione con il figlio.
Ora anche l’ex convivente, che è tornata a vivere in stretta unità 
con la famiglia di origine, agli occhi del signor Ciro è passata dalla par­
te di coloro che intendono dominarlo e lo fanno vivere in una situazio­
ne di subordine:
Quelli non mi lasciano un minuto con Saverio, loro ci stanno sempre.
Altrimenti mi rovinano quelli...
È stato il bambino in ospedale e non mi avvisano...
Il signor Ciro teme serie conseguenze per la crescita del figlio e te­
me che venga sempre più ostacolato il rapporto tra padre e figlio: in­
fatti la famiglia materna in cui ora il figlio vive è apertamente ostile 
a lui, inoltre è anche una famiglia ‘‘irregolare” poiché i genitori della 
signora Nives sono separati, ciascuno di essi ha intrapreso nuove rela­
zioni affèttive ed infine anche le figlie mostrano un comportamento 
“sregolato”:
La nonna vive con un altro, in un'altra casa.
Un'àltra sorella convive con un ragazzo sposato e divorziato con un 
figlio. Un'altra uno lo prende, uno lo lascia. L'unica che era giusta, di­
ciamo giusta, fino a quando ci siamo lasciati era lei [la signora Nives].
98

---

Il legame disperante
Il signor Ciro teme allora per il proprio figlio una radicale confusio­
ne di ruoli e di figure di riferimento, una sorta di perdita di identità 
per il bambino e di “scalzamento” dalla posizione familiare che gli spetta 
per se stesso:
Il bambino un domani che diventa grande dice: Ma quanti nonni ho? 
Ma io chi sono?
È uscito tante volte pure insieme al bambino il ragazzo che [la signo­
ra Nives] ha... evidentemente gli imporrà di chiamarlo papà... Se vanno 
in un locale, uno dice quello chi è, figlio di chi?
Egli inoltre è preoccupato di sottrarre Saverio alla catena di irre­
golarità della famiglia di origine della signora Nives ed intende av­
vicinarsi a lui in un rapporto personale, a differenza del passato 
quando l’interesse del signor Ciro per Saverio sembrava più orientato 
dalla volontà di contrapporsi alla famiglia materna. Allora la preoc­
cupazione del signor Ciro era quella di “correggere” il figlio per dare 
un esempio agli “altri”, in primo luogo alla famiglia d’origine della si­
gnora Nives.
Ciò che sembra in gioco per il signor Ciro è la sua stessa realtà fami­
liare, l’esito già peraltro compromesso dei suoi sforzi di “correggere” 
l’irregolarità di vita della famiglia di appartenenza della signora Ni­
ves, e potenzialmente della signora stessa, costruendo insieme a lei una 
realtà familiare diversa da quella sperimentata dalla convivente.
Il signor Ciro è consapevole della violenza dei propri comportamen­
ti, ma anche della violenza esercitata a livello psichico più che fisico 
dalla famiglia di origine della signora Nives; in particolare quando si 
è ripetutamente intromessa nella loro vita di coppia e familiare.
Rabbia e modi violenti non controllati vengono pure riconosciuti dal 
signor Ciro, ma non come una forza estranea a cui anche il vizio del 
bere soggiace, come tende a rappresentarla la signora Nives, piuttosto 
come caratteristiche del proprio stile di personalità che emergono so­
prattutto di fronte alle provocazioni, criticabili quindi, ma anche giu­
stificabili laddove ci siano dei persecutori ad attivarle, come ad esempio 
i familiari della signora Nives:
Sempre considerando che io sono un manesco perché io non posso 
vedere quelle cose storte...
lo mi sono arrabbiato e gli ho dato un paio di schiaffi. Le mani sono 
pesanti, gli avrò fatto male... Non si toccano i bambini, però in quel mo­
mento volevo sapere cosa è successo perché c'era qualcosa con la madre.
99

---

V. Cigoli, C. Galimberti, M. Mombelli
Il figlio
Il figlio Saverio riesce con fatica a differenziare un “prima” e un 
“dopo” la separazione tra i due genitori; a volte nega del tutto i cam­
biamenti avvenuti, a volte li individua ma con difficoltà; del passato 
ricorda il lavoro del padre, elemento di continuità piuttosto che di dif­
ferenziazione tra passato e presente, poiché il padre lo svolge tuttora; 
e i litigi tra i genitori, che però vede anche e soprattutto come fatti 
del presente.
Nella conversazione, Saverio usa spesso negare ciò che ha appena 
affermato: egli in questo modo sembra impossibilitato a riconoscere 
ed anche a far riconoscere dagli altri i propri sentimenti e desideri.
Nelle risposte è spesso incerto, chiede di ripetergli la domanda, preoc­
cupato di trovare la risposta “giusta”. Tali incertezze paiono più nel­
l’ordine dell’espressione di un conflitto tra aspetti contrastanti che in 
quello di carenze sul versante cognitivo:
Sto meglio adesso... no, no, stavo meglio prima.
Il papà è bravo, gentile, no, no, no, no... Ah sì, sì, è gentile.
Sì, cioè no.
Saverio è sempre in difficoltà quando è chiamato ad esprimere una 
valutazione che coinvolge sopràttutto il livello affettivo più che quello 
cognitivo.
Egli nega ogni lato problematico della situazione e si astiene da ogni 
critica ai genitori. Saverio afferma semmai la “bravura” di papà e mam­
ma (la mamma brava già lo era, papà è diventato recentemente più bra­
vo), pur sempre con aspetti contraddittori e afferma che deve vedere 
“tutti e due”.
A CONFRONTO
La signora Nives sembra particolarmente in grado di entrare in con­
tatto con Saverio quando egli assume comportamenti da bambino pic­
colo che cerca “le coccole”, mentre appare in difficoltà serie di fronte 
all’aggressività agita dal figlio e al suo rifiuto di collaborare con gesti 
e parole, modalità quest’ultima che prevale nel rapporto tra Saverio 
e la madre per tutto il corso dell’incontro. In questo secondo caso la 
signora appare risentita, “offesa”, ed infine rinuncia alla cooperazio­
100

---

Il legame disperante
ne, mantenendo nel rapporto con il figlio unicamente l’obiettivo di “con­
tenere” i suoi comportamenti.
Nel corso dell’incontro la signora Nives sempre più tiene una posi­
zione egualitaria nei confronti del figlio, piuttosto che di guida; pro­
gressivamente gli lascia l’iniziativa, aspettandosi da lui decisioni e 
proposte, quasi fosse un adulto. Ciò porta ad una situazione sempre 
più caotica, in cui infine la signora non è in grado né di farsi ascoltare 
né tantomeno ubbidire dal figlio. Nel formulare un progetto di vacan­
ze insieme, la signora non si assume responsabilità in prima persona, 
ma parla quasi sempre al plurale, ponendo a soggetto di azioni e deci­
sioni lei ed il figlio insieme.
Di fronte ai comportamenti aggressivi assunti da Saverio la signora 
Nives da un lato, a livello verbale, severamente minaccia punizioni, 
a livello non verbale dall’altro esprime tolleranza ed accondiscendenza 
nei confronti del figlio. Per molta parte dell’interazione a due la si­
gnora Nives è ambivalente nell’esprimere vicinanza emotivo-affettiva 
al figlio: se da un lato infatti sono presenti gesti e parole affettuose, 
dall’altro sono presenti spesso anche espressioni di distacco nei con­
fronti del figlio, e di svalutazione.
Come si è detto, la signora appare più a proprio agio quando il figlio 
regredisce a comportamenti da bambino piccolo. In queste situazioni 
emerge maggiormente una vicinanza emotiva che deve essere stata in­
tensa nel passato, quando madre e figlio hanno condiviso momenti di 
vita importanti.
Sembra che la signora stenti a prendere in considerazione Saverio 
per l’età che ha realmente, piuttosto ora si rivolge a lui come suo pari 
affinché prenda decisioni, attribuendogli doti di coerenza e chiarezza 
di idee, ora lo tratta da bambino piccolo, proponendogli di andare in 
braccio alla ricerca di un accordo che interrompa le ostilità.
Nei discorsi della signora Nives con il figlio non è mai nominato il 
padre di Saverio. Saverio da parte sua appare apertamente irrispetto­
so, boicotta gli avvicinamenti e i tentativi di cooperazione della ma­
dre. Seppure egli in alcuni momenti appare teso a seguire le proposte 
della madre, poi mette in atto fughe e svalutazioni del rapporto (fi­
schia coprendo la voce della madre, cambia discorso ecc.).
Nel rapporto con il figlio il signor Ciro appare imbarazzato. Discon­
tinuo nello svolgere una funzione di guida nei confronti di Saverio, 
trattenuto e controllato nell’esprimere vicinanza affettivo-emotiva, il 
signor Ciro esita ad assumersi la responsabilità nei confronti del figlio, 
sia per quanto riguarda le decisioni da prendere nel corso dell’incon­
101

---

V. Cigoli, C. Galimberti, M. Mombelli
tro, sia per quanto riguarda i progetti per i loro futuri incontri. Egli 
tende piuttosto a collocare il figlio sul suo stesso piano ed a sollecitare 
da lui decisioni ed assensi rispetto alle proposte avanzate. Più che al­
tro il signor Ciro riesce ad immaginarsi responsabile per il figlio in mo­
menti di svago, in compagnia di altre persone (i cugini di Saverio ad 
esempio), la cui presenza ritiene necessaria perché il figlio sia “invo­
gliato” a trascorrere del tempo insieme a lui.
Il signor Ciro teme il rifiuto del figlio nei propri confronti, i giudizi 
svalutativi suoi e di altre persone.
Nel corso dell’incontro tra padre e figlio, inizialmente il signor Ciro 
tenta di cooperare, successivamente rinuncia e delega qualcuno più “bra­
vo” di lui (il ricercatore) ad interagire con Saverio; infine riprende i 
tentativi di cooperazione ponendo domande al figlio che lo aiutino a 
precisare il progetto di fare qualcosa insieme, assumendo una funzio­
ne di guida in modo discontinuo.
Saverio da parte sua appare a disagio nel momento in cui gli è chie­
sto assenso o consiglio da parte del padre, ed evita di essere lui a pren­
dere decisioni. A tratti Saverio mostra un certo rispetto nei confronti 
del padre, anche se discontinuo nel tempo poiché non sembra che il 
bambino riesca a conservare sentimenti di fiducia verso il padre a lun­
go, e l’attenzione nei suoi confronti diminuisce progressivamente la­
sciando il posto alla delusione.
Quando il signor Ciro parla al figlio della madre ne riconosce l’im­
portanza come genitore di riferimento per Saverio, ma anche come li­
mite alla propria possibilità di coltivare il rapporto con il figlio.
Sia il padre che il figlio presentano incongruenze nel progetto co­
mune: da un lato, a livello verbale, dichiarano la disponibilità a fare 
qualcosa insieme, dall’altro, nei gesti e nelle espressioni non verbali, 
esprimono incertezza, impaccio, rifiuto a volte da parte di Saverio: ciò 
porta entrambi ad esaurire rapidamente gli argomenti.
Saverio appare costantemente impegnato a difendersi dalla richie­
sta dell’uno o dell’altro genitore a prendere decisioni ed iniziative nei 
loro confronti, e dalle emozioni e sentimenti che sorgono intorno ai 
temi della separazione.
IL DISEGNO CONGIUNTO
Nel comportamento con entrambi i genitori si evidenziano elemen­
ti contrastanti: imbarazzato e disturbato con il padre, Saverio tende 
102

---

U legame disperante
anche a volte a “fidarsi” di lui ed affidarsi con sentimenti di apprezza­
mento; confuso con la madre, Saverio da un lato appare interessato 
alle sue proposte, dall’altro a volte ne rifiuta contenuti e modalità. Inol­
tre anche nell’interazione come nel colloquio egli afferma una cosa e 
subito dopo afferma il suo contrario. L’unica situazione in cui Saverio 
appare meno teso e maggiormente a suo agio è quella in cui si trova 
contemporaneamente alla presenza di madre e padre: “testimone” della 
loro vicinanza, impegnato a disegnare sotto lo sguardo attento di en­
trambi. Mentre negli incontri con ciascun genitore separatamente Sa­
verio sembrava teso a concludere nel più breve tempo possibile il dialogo, 
nell’incontro a tre egli, visibilmente soddisfatto, tende a prolungare 
il tempo in cui può trattenere i genitori insieme. Durante l’incontro 
a tre per il disegno congiunto, il padre rimane “marginale” rispetto 
alla relazione madre-figlio, fa da osservatore; si decide ad intervenire 
solo su sollecitazione della signora Nives e del figlio, per un tempo molto 
breve.
La madre partecipa attivamente all’inizio poi si ritira quando Save­
rio a sua volta inizia a disegnare; anche lei come il signor Ciro, pure 
se meno massicciamente, demanda dunque il compito di disegnare a 
Saverio. E attraverso l’attività del disegno e la sua presenza il figlio 
adempie al compito più importante a lui affidato, quello di tenere in­
sieme i genitori, di mantenere vivo il rapporto tra loro (il compito as­
solto forse dalla madre nella sua famiglia di origine).
Nel corso dell’incontro la coppia madre-figlio si definisce come sot­
togruppo rigido: la signora Nives e Saverio si consultano su iniziativa 
di quest’ultimo, si guardano costantemente e il momento che pare di 
apertura al padre si conclude con il giudizio negativo di entrambi su 
quello che il padre dice e fa.
All’inizio del disegno il padre esprime il suo timore di essere inade­
guato al compito richiesto (“se l’avessi saputo mi sarei preparato”); anche 
in questa situazione si vedrà infatti che non è in grado di fungere da 
guida, e che nel rapporto a tre è colui che perde.
Tramite il figlio tutto parla del problema familiare, i modi quanto 
i contenuti simbolici del disegno. Infatti Saverio disegna due situazio­
ni in cui fa parlare un personaggio “adulto” ad altri personaggi bambi­
ni (“A casa bambini” dice il maestro agli alunni, “Buongiorno bambini” 
dice la giraffa); si tratta dunque della rappresentazione di un processo 
di assunzione di guida. Inoltre disegna un soldato, che ha il fucile e 
le chiavi della gabbia, che rimanda dunque alla capacità di controllo.
Anche nel disegno Saverio fa confusione, afferma e nega: confonde 
103

---

V. Cigoli, C. Galimberti, M. Mombelli
maschile e femminile, infatti ora dice che il soldato è un uomo, ora 
una donna, l’animale in gabbia è ora un cavallo, ora una giraffa. Le 
persone sono disegnate con gli occhi “vuoti”, non vedono la realtà che 
viene dunque negata e annullata.
Saverio vede la necessità nel disegno di “ingabbiare” l’animale che 
ha disegnato, quasi che tenere “ingabbiato” il genitore impedendogli 
di scappare (ora maschio, ora femmina nel disegno) rappresenti per lui 
il modo di tenere vivo il rapporto.
Infine, anche nel disegno come nell’interazione, Saverio si preoccu­
pa di smentire una eccessiva vicinanza alla madre: nel disegno specifi­
ca che la donna che ha disegnato non è la madre. Sembra che il bambino 
senta il rischio di “fare coppia” con la madre.
ALLA RICERCA DELL’INTRECCIO
Sia il signor Ciro che la signora Nives hanno fallito nei diversi pro­
getti portati nella vita di coppia. Lei ha mancato nel compito di “redi­
mere” il signor Ciro, compito inesauribile se consideriamo che l’impegno 
a ricondurre il signor Ciro a sé ed alla famiglia, staccandolo dal bere, 
può sottintendere un altro compito “originario” della signora Nives, 
appartenente al passato della sua storia familiare, cioè quello di ricon­
durre la propria madre, andata a vivere fuori casa, alla famiglia dove 
aveva lasciato marito e figlie. Il signor Ciro invece ha mancato nel com­
pito di mettere ordine nella confusione della famiglia della signora Ni­
ves, attraverso la violenza fisica che egli ritiene pur sempre meno grave 
della violenza psichica della famiglia stessa; ed ora il signor Ciro si de­
finisce impotente di fronte alla forza della famiglia di origine della si­
gnora, impotente dunque nello staccare la signora dalla sua famiglia, 
e più in particolare dal padre. Quest’ultimo, il nonno di Saverio, già 
vincente per il ritorno della figlia a casa, vuole ulteriormente rafforza­
re il suo ruolo chiedendo una sospensione dei rapporti tra padre e figlio.
Al di sotto della trama che mostra la diversità tra i due genitori di 
Saverio, appare ciò che essi hanno in comune e che ancora li tiene le­
gati. Esso è espresso dalla frase usata più volte dalla signora Nives: 
“irrigidito dalla paura” è ciò che si dice di Saverio per descrivere la 
sua reazione di fronte al padre, ma questa espressione descrive innan­
zitutto quella che è la posizione di entrambi i genitori: tutti e due in­
fatti appaiono bloccati dalla paura di assumersi la responsabilità di 
genitori nei confronti del figlio, in particolare di svolgere quei compiti 
104

---

Il legame disperante
di guida e controllo che attualmente non riescono ad esercitare verso 
di lui. Sia il signor Ciro che la signora Nives sembrano dunque non 
aver effettuato il “salto” di generazione, sono ancora essi stessi preva­
lentemente figli e dunque in posizione egualitaria nei confronti di Sa­
verio piuttosto che gerarchica. Essi paiono impotenti di fronte ad una 
storia che li trascina nella corrente dei temi che attraversano le gene­
razioni, e così la storia familiare si dimostra più forte di quella personale.
LA RISPOSTA ALL’INVIANTE
Al giudice si farà presente che da nessuno dei due genitori viene eser­
citata una funzione di guida nei confronti del figlio; piuttosto essa vie­
ne attribuita al figlio stesso. Infatti entrambi i genitori “si tengono 
indietro” affinché sia Saverio a prendere la guida, nei progetti sul fu­
turo come nel disegno.
Si rileverà che l’attenzione posta inizialmente, nella richiesta di ma­
dre e nonno, sulla violenza del padre e dello stesso Saverio copre quel­
lo che in realtà è problema comune dei due genitori, e cioè lo svolgimento 
della funzione di guida e l’assunzione di responsabilità.
La violenza che usa il signor Ciro è la violenza di chi si sente impo­
tente, in particolare di fronte ad un mancato passaggio generazionale 
che lo possa far sentire adeguato al ruolo di genitore e capofamiglia.
La confusione generazionale ha reso impossibile dunque che si espri­
messe la funzione di guida nella famiglia formata dalla signora Nives 
e dal signor Ciro.
La relazione tra la madre e il figlio è intensa ma anche a rischio, 
e ciò lo denuncia la confusione del bambino tra maschile e femminile, 
l’invischiamento nel rapporto con la madre, la presenza ricorrente di 
simboli sessuali nel disegno.
La coppia madre-figlio se da un lato richiede la presenza della figura 
maschile che giudica, dall’altro poi la svaluta.
Al giudice si dirà allora che, data l’età di Saverio e l’intensa vicinan­
za emotiva con la madre, il rapporto madre-figlio come esclusivo rap­
porto parentale rischia di diventare fonte di grande confusione ed 
incertezza; che occorre per Saverio un preciso misurarsi con una figu­
ra maschile.
D’altra parte Saverio ha bisogno di confrontarsi con una figura pa­
terna che sappia conquistare e mantenere la sua fiducia, e che sappia 
mantenere con costanza una funzione di guida, lasciando a Saverio il 
105

---

V. Cigoli, C. Galimberti, M.. Mombelli
suo posto di bambino e figlio che preferisce siano gli adulti a prendere 
decisioni.
Se pur sembra necessario che entrambi i genitori stabiliscano preci­
si confini tra adulto e bambino, l’urgenza maggiore pare quella di aiu­
tare il padre ad affrontare il tema della difficoltà nell’assumersi responsa­
bilità, ed in particolare nel fare da guida al figlio. Si consiglierà dun­
que al giudice che stabilisca momenti di incontro tra padre e figlio, 
e al tempo stesso che dia l’indicazione affinché il padre abbia un op­
portuno sostegno psicologico presso i servizi del territorio.
106

---

Il legame disperante
AI MARGINI DELLA SCENA
ESORDIO FAMILIARE
La signora Diana ha alle spalle una storia di abbandoni e solitudine: 
vive in orfanotrofio dai 3 ai 16 anni.
Dopo alcuni anni, uscita dall’istituto, incontra il signor Giacomo con 
cui instaura una relazione. Essendo rimasta incinta la signora Diana, 
i due si sposano, nonostante il signor Giacomo si dichiari impreparato 
al passo. Nasce Claudio (1974).
La storia coniugale è caratterizzata da litigi e incomprensioni.
La nascita di un secondo figlio, Francesco (1978), invece di “salvare 
il matrimonio” come nelle intenzioni della signora, è preludio alla se­
parazione, che avviene in forma consensuale circa due anni dopo. Il 
distacco, tuttavia, non è totale. La convivenza riprende infatti due mesi 
più tardi. Da allora si susseguono rotture, riavvicinamenti, tentativi 
di ripresa della convivenza, presto interrotti.
Lo stato di totale disequilibrio dura fino all’82, quando i due otten­
gono nuovamente una separazione di fronte al T.O. I figli Claudio e 
Francesco vengono affidati alla madre. A questo punto, però, la vita 
della signora Diana precipita sotto vari punti di vista: deve abbando­
nare l’attività lavorativa poiché il negozio da lei gestito fallisce; entra 
in una fase depressiva durante la quale tenta il suicidio per tre volte. 
Preoccupato per le condizioni in cui versano i figli a seguito della crisi 
della moglie, il signor Giacomo la riprende in casa con Claudio e 
Francesco.
La convivenza non è però destinata a durare.
Di lì a poco il signor Giacomo presenta domanda di affidamento dei 
figli, facendone esplicita richiesta al pretore.
Vista la situazione intricata ed essendo di fatto ripresa per l’ennesi­
ma volta la convivenza tra i due, si decide attraverso il T.M. di porre 
i figli della coppia in affido presso due famiglie. A seguito di questa 
decisione il signor Giacomo avanza richiesta di separazione e di revi­
sione delle decisioni del T.M. circa l’affido eterofamiliare. Il T.O. con­
cede nuovamente la separazione, ma conferma le disposizioni precedenti 
del T.M. Chiede comunque di effettuare una perizia “relativa alla si­
tuazione dei minori nella prospettiva del loro più idoneo collocamento”.
107

---

V. Cigoli, C. Galimberti, M. Mombelli
A COLLOQUIO
La signora Diana
La signora Diana presenta un equilibrio abbastanza precario. Alter­
na momenti di euforia a depressioni profonde legate all’immagine del 
proprio futuro e alla percezione del presente.
L’incontro con lei non è facile: si agita, ha grossi problemi nel man­
tenere la concentrazione, salta continuamente da un argomento all’al­
tro, si agita nella stanza, confonde l’interlocutore.
Parla continuamente di sé, della propria storia di donna/moglie mal­
trattata; racconta, ad esempio, di essere stata più volte umiliata dal 
marito: percosse, ingiurie in pubblico, relazioni extraconiugali ecc. Sot­
tolinea con vigore quanto sia importante per lei differenziarsi dal ma­
rito, staccarsene — anche se appare ancora coinvolta nella relazione 
— per potere iniziare una nuova vita con un uomo appena conosciuto, 
ma del quale già idealizza ogni tratto, vero e proprio “principe azzur­
ro”, e con i propri figli:
lo sono in gamba, anche se lui voleva distruggermi...
Mio marito avrà detto che io ero pazza senz'altro... perché lui me ne 
combinava, mi portava i nervi alle stelle, mi faceva diventare pazza, era 
un demonio.
Attacca con insistenza il marito, del quale sembra volere la comple­
ta distruzione:
Piuttosto che darli a mio marito, che è un disgraziato, io rinuncio ai 
miei figli e li tengono le famiglie.
È egoista. Vuole prendere i suoi figli per farmi un dispetto, perché 
mi odia, perché lui dei figli non si è mai interessato, ha sempre detto 
che lui non sapeva di essere sposato, né di avere dei figli.
In questa opera di demolizione tende a coinvolgere anche i figli. Per 
contro si descrive come “vittima sacrificale” costretta in tale ruolo da­
gli attacchi del marito, passati e presenti.
Il signor Giacomo
Il signor Giacomo appare totalmente distaccato dalla moglie, evi­
dentemente “matta”; sembra in qualche modo stare al gioco, senza dubbi 
108

---

Il legame disperante
sul risultato finale, alternando entusiasmo infantile e distacco scettico.
Tre sono i temi che sembrano maggiormente condizionare i discorsi 
e le modalità di relazione del signor Giacomo: 1’“ossessione” per le pro­
prie responsabilità; la presa di distanza dalla signora Diana, “presunta 
madre” e “moglie inesistente”; il desiderio/obbligo di riprendere con 
sé i propri figli.
Più volte dichiara la propria disponibilità ad accogliere i figli in ca­
sa, assumendosi così la responsabilità della loro crescita. Ciò appare 
in certa misura strano, dal momento che in passato si è spesso sottrat­
to a tali impegni.
Ha subito, fin dall’inizio, il rapporto con la moglie, evitando di par­
tecipare attivamente alla costruzione del rapporto di coppia, limitan­
dosi a farsi scivolare addosso gli eventi della storia familiare (la decisione 
di sposarsi, la nascita del secondo figlio). L’apparente distacco emoti­
vo del signor Giacomo — come sottolineato in precedenza — è osser­
vabile già all’inizio del rapporto della coppia. Ora egli sembra totalmente 
disimpegnato da tale rapporto, posizione che egli esplicita chiaramen­
te. Come vivere accanto ad una “presunta madre” che non si è mai 
occupata dei propri figli, fallita in ogni campo, come donna e quindi 
“moglie inesistente”, come lavoratrice?
Si è detto “apparente” distacco. Lo stesso signor Giacomo ammette 
infatti come sia la moglie a condurre ancora la danza. E da lei che egli 
dipende, realtà testimoniata dal lungo elenco di separazioni, riappaci­
ficazioni, nuove rotture; egli dipende altrettanto chiaramente dalle fa­
miglie cui sono affidati i suoi figli, così come dalla Giustizia. Per tornare 
ad essere un buon padre — come vedremo più oltre — avrà bisogno 
di un’altra persona che viva assieme a lui, un’altra persona da cui di­
pendere...
I figli sono stati a lungo lontani da lui. Recentemente, dopo la crisi 
della moglie e in occasione del doppio affido dei figli, ha avvertito in 
maniera sempre più viva il bisogno della riunione. Parlando di loro sot­
tolinea soprattutto le irresponsabilità degli altri nei loro confronti: della 
madre, degli avvocati, del tribunale. Non parla delle proprie mancan­
ze, probabilmente perché non le avverte: quando sta con Claudio e 
Francesco il rapporto immediato che instaura con loro basta a rassi­
curarlo.
Verso le famiglie affidatarie è ambivalente: ne riconosce le capaci­
tà, ma proprio per questo vede il rischio per lui di un confronto da 
cui finirebbe inevitabilmente per uscire perdente.
Se non riconosce le proprie mancanze passate, vuole tuttavia fare 
109

---

V. Cigoli, C. Galimberti, M. Mombelli
“il padre responsabile”, però sappiamo che potrà essere tale solo con 
un’altra persona a fianco.
f figli
Claudio e Francesco, entrambi scarsamente familiari con l’espres­
sione dei propri sentimenti e desideri, nella situazione di colloquio a 
volte intervengono a monosillabi, incerti e disorientati di fronte ad am­
bienti e persone nuovi.
L’importanza e l’interesse di tali colloqui sembra risiedere soprat­
tutto nei silenzi e nei comportamenti non verbali dei due fratelli, con­
siderazione che vale particolarmente per Claudio nei confronti della 
madre.
Tra loro Claudio e Francesco si cercano e si consultano, poco com­
petitivi, ma capaci di farsi compagnia e di solidarizzare.
Entrambi trovano elementi positivi nella situazione attuale: per Fran­
cesco ora i genitori “non litigano più”; per Claudio la madre è “guari­
ta”, mentre prima era “ammalata” (forse la maggiore distanza da lei 
nel presente gli consente di considerare con comprensione i comporta­
menti della madre e di ammettere il suo desiderio che le cose migliorino).
A CONFRONTO
Ascoltando la madre si ha l’impressione di uno sforzo continuo di 
mantenersi sopra le righe per convincere i figli della realizzabilità di 
quanto sta dicendo.
Il rapporto che la signora Diana ha con i figli appare quindi caratte­
rizzato da due aspetti fondamentali: la ricerca del loro consenso — ri­
cerca che essendo continua e martellante fa sì che tale consenso sia 
alla fine di tipo coatto - e la fuga nella proiezione verso un futuro 
privo delle contraddizioni del presente. L’interazione evidenzia le dif­
ficoltà che la signora Diana ha nell’ascoltare/riconoscere i bisogni al­
trui; è lei che parla di continuo e che piega il progetto comune al proprio 
progetto, presentare ai figli l’uomo da lei conosciuto in clinica (non 
sappiamo se realmente o meno...) che darà loro tutto se stesso e li po­
trà rendere felici. Come detto, li coinvolge nelle critiche al marito — 
pur riconoscendo che resta il padre dei loro figli — cercando anche 
su questo punto il loro consenso. La reazione dei figli è ambivalente: 
a parole stanno con lei, ma di fatto la isolano; lei stessa opera scarsi 
110

---

Il legame disperante
tentativi di cooperazione, tentativi poco riusciti che la mantengono ai 
margini della scena (l’isolamento è una modalità che presenta analogie 
con lo “stare sopra le righe”: appaiono entrambi sintomi di difficoltà 
a mantenere un rapporto corretto e continuo con la realtà).
I figli percepiscono la svalutazione che il padre opera della madre 
e la tengono in disparte, non agiscono attivamente nei suoi confronti; 
il distacco dalla madre si accentua nel disegno rispetto all’interazione, 
essendo il primo una situazione in cui i figli sono maggiormente espo­
sti alla tentazione di prendere le parti di qualcuno.
L’unica modalità di rapporto empatico con i figli sembra verificarsi 
sulla base di una identificazione della signora Diana con la loro soffe­
renza di bambini. Quando non riesce a sintonizzarsi su questa lunghezza 
d’onda, cade inevitabilmente nella direttività rigida, eccessiva rispet­
to a quanto le situazioni richiederebbero. Sembra proprio che queste 
siano le modalità relazionali prevalenti della signora Diana, accanto alle 
quali ne compaiono episodicamente altre comunque non ben integrate 
tra di loro. Anche quando cerca di avvicinarsi ai figli, la signora Diana 
lo fa in modo poco elastico, assumendo delle modalità relazionali mo­
dellate su comportamenti altrui - di una delle due madri affidatario, 
ad esempio — denotando carenze nello svolgere adeguatamente la fun­
zione materna.
Pur non avendo avanzato la richiesta di revisione, la signora Diana 
sembra dei due coniugi la più impegnata nella lotta per il “possesso” 
dei figli. Alla luce dei fallimenti precedenti, avere con sé i figli potreb­
be garantirla circa la propria identità di donna/madre; tale preoccupa­
zione è talmente forte da impedirle di sviluppare un progetto con i/sui 
figli che vada oltre un vago interesse per il “mestiere che faranno da 
grandi”, centrata come è sul proprio futuro. Analogamente anche l’in­
sistenza sull’uomo nuovo sembra rientrare in una strategia che garan­
tisca la presenza di qualcuno accanto a lei, qualcuno con cui condividere 
un futuro diverso, che da sola non sarebbe in grado di affrontare, così 
come non riesce a far fronte alle difficoltà presenti.
Dall’analisi dell’interazione si evidenzia come il signor Giacomo fa­
tichi a mantenere la leadership nei confronti dei figli. Egli parte infat­
ti con entusiasmo coinvolgendo profondamente Claudio e Francesco. 
Poi però sembra stancarsi, il progetto perde quota. I fratelli, abituati 
ad affrontare da soli i loro problemi, parlottano fittamente tra loro, 
e lo spingono ai margini della scena-, per riconquistare il centro del ring 
deve assumere un atteggiamento direttivo, finendo per imporre il pro­
prio progetto.
Ili

---

V. Cigoli, C. Galimberti, M. Mombelli
La richiesta di avere i figli può essere letta da un lato come espres­
sione del bisogno di riparare alle proprie assenze, dall’altro potrebbe 
— in analogia a quanto osservato nell’interazione e nel colloquio — 
fornire l’occasione per una “fuga nel futuro”, evitando ancora una volta 
al signor Giacomo lo scontro con le responsabilità che il presente gli 
pone di fronte.
Claudio appare in prevalenza infastidito e imbarazzato dalla presenza 
della madre, incredulo di fronte alle sue affermazioni e progetti. Qua­
si vergognoso di fronte ai modi appariscenti della madre, Claudio sembra 
determinato nel suo rapporto con lei da rancore e delusione, sentimenti 
a lungo sperimentati nel passato. Claudio subisce passivamente le ef­
fusioni della madre; il rifiuto nei suoi confronti è però intrecciato ad 
aspettative ancora attuali ed anche ad una difesa della madre e dei suoi 
comportamenti di fronte ad altri. Francesco è più spontaneo nel rap­
porto con la madre, dialoga, la interroga e aspetta delle risposte.
Spesso appare divertito dalle sue parole e dai suoi modi di fare; il 
rapporto con lei diventa così quasi un gioco. Francesco sembra riusci­
re a godere della vicinanza affettiva e fisica di cui la madre è capace; 
Claudio è più critico e ha esigenze differenti.
Nei confronti del padre, entrambi vengono “attivati” dalla sua pre­
senza, che sollecita e facilita la comunicazione tra loro, che poi conti­
nua all’interno del rapporto costruito dai due fratelli.
A lui Claudio e Francesco guardano con evidente ammirazione di­
sposti a seguirlo in ogni cosa, pronti anche a rinunciare al loro proget­
to per aderire a quello del padre.
Nell’interazione, il padre tende a porsi ad un livello di parità con 
loro, di amico/collaboratore, anche se poi — come abbiamo osservato 
— non riesce a reggere la situazione, allontanandosene ad un certo punto 
per rientrare poi in modo autoritario. I figli tendono a collocarlo al 
livello di adulto cui chiedere consiglio. Claudio è particolarmente at­
tento a seguire azioni e parole del padre, preoccupato di cogliere ogni 
sua espressione ed attenzione, di capirlo e di assecondarlo. Francesco 
è maggiormente orientato al gioco, più sicuro del posto che occupa nella 
relazione a tre.
IL DISEGNO CONGIUNTO
Danno inizio al disegno il signor Giacomo ed il figlio minore Fran­
cesco. Seguono poi l’altro figlio, che si aggiunge ai due dando vita ad 
112

---

Il legame disperante
un sottogruppo a tre, e la signora Diana che si mette a disegnare per 
conto proprio. Questo tipo di aggregazione non è però rigido. Ora ve­
diamo i due figli ed il padre; ora i due fratelli collaboranti tra loro; 
ora invece i due figli e la madre, anche se in questo caso i tre sembrano 
accomunati più dall’interesse per il disegno che dal cooperare effetti­
vamente.
La madre partecipa al compito in modo intermittente, quasi non fosse 
in grado a volte di essere presente alla realtà intorno a lei; fa spesso 
proposte ed osservazioni, ma non è seguita dagli altri che non prendo­
no l’iniziativa né di avvicinarsi, né di rivolgerle la parola.
Il padre si concede delle pause, durante le quali si astiene dal dise­
gno; anche in tali momenti appare però sicuro di sé ed in grado di ave­
re l’attenzione dei figli. Fa tentativi di collaborazione verso entrambi 
i figli, anche se appare più consistente la vicinanza al figlio minore.
Con questo comportamento e attraverso varie e ripetute squalifiche 
operate nei confronti della signora Diana, il signor Giacomo accentua 
il distacco dei figli dalla madre, isolandola anche senza dover ricorrere 
a prese di posizione dirette ed esplicite.
Veniamo ora al contenuto simbolico del disegno.
Sono presenti alcuni temi ricorrenti. Il padre e il figlio maggiore di­
segnano delle barche. Claudio disegna una barca anche nel mare dise­
gnato dalla madre: sembra quasi voler porre un contenuto elaborato 
dal padre nel disegno della madre. Una tale operazione potrebbe signi­
ficare anche il voler dare sicurezza alla madre utilizzando un mezzo 
messo a disposizione dal padre.
Padre e figlio maggiore sono accomunati anche dall’aver disegnato 
un albero. Quello del signor Giacomo appare meno curato, spoglio., 
con un tronco solido e due rami recisi. L’albero di Claudio risulta ben 
curato, con un robusto aggancio alla terra, un tronco possente ed una 
chioma aperta; il tronco porta su di sé tre rami recisi. E quindi sui ra­
mi che va a concentrarsi la nostra attenzione. A livello simbolico il ra­
mo significa speranza, superamento della tristezza ed immortalità; qui 
però ci troviamo di fronte a dei rami recisi, vale a dire all’interruzione 
di tale speranza. Indicandone due il signor Giacomo sembra voler in­
dicare le difficoltà relative alla continuità di rapporto con i due figli. 
I tre rami di Claudio segnalano forse l’impossibilità per lui di godere 
della compagnia di tre persone, il fratello ed i due genitori, proba­
bilmente.
Il disegno del padre e quello del figlio maggiore sono accomunati 
anche dalla presenza di una casa.
113

---

V. Cigoli, C. Galimberti, M. Mombelli
I due fratelli e la madre disegnano una chiesa o qualcosa che le ras­
somiglia, caratterizzata da un’evidente croce. Il padre a sua volta dise­
gna una specie di basso campanile sormontato da una grossa croce nera. 
Questi oggetti sembrano designare una presenza non del tutto positi­
va: le chiese sono piccole, poste in cima ad un’altura, isolate dal resto 
del disegno.
Il figlio maggiore tiene aperti i contatti tra i genitori, sia — come 
abbiamo visto in precedenza — sul piano relazionale, che rispetto alla 
produzione simbolica. Il padre si appropria invece del figlio minore 
racchiudendone il disegno all’interno di una riga continua.
Da notare, a livello simbolico, la povertà del disegno della madre, 
in difficoltà a rappresentare la propria famiglia al mare: disegna tutti 
i membri, ma li appiattisce utilizzando un modulo espressivo indistin­
to per adulti e bambini.
ALLA RICERCA DELL’INTRECCIO
Delineando i profili dei due coniugi abbiamo già avuto occasione 
di chiarire alcuni tra i fattori che hanno spinto l’uno a chiedere la revi­
sione e l’altra a rivendicare vigorosamente i figli per sé.
Alcuni di questi fattori sono comuni. Entrambi, infatti, desiderano 
ottenere l’affidamento dei figli allo scopo di differenziarsi dal coniuge 
(come è noto, chi ha i figli è giusto, l’altro è ingiusto), per rinforzare 
la propria immagine genitonale messa in discussione dal confronto con 
le famiglie affidatane.
Esistono poi delle differenze.
La signora Diana vede il confronto in atto come un’occasione per 
portare avanti l’opera di “distruzione” del marito messa in atto da tem­
po. Come osservato in precedenza, avere i figli con sé le permettereb­
be inoltre di iniziare una nuova vita di famiglia, assieme al partner (reale 
o immaginario?) di cui parla continuamente, rivalutando in tal modo 
la propria immagine di donna/madre.
Il signor Giacomo — sicuro del proprio successo — non sembra ac­
canirsi particolarmente sulla moglie, ma appare centrato sui figli, met­
tendo in atto comportamenti a volte forzati e rivelatori di scarsa familia­
rità. Appare più che altro impegnato a “recuperare il tempo perduto” di 
una vita quotidiana trascorsa evitando l’assunzione delle proprie respon­
sabilità di padre.
Per il gruppo familiare l’evento in questione sembra assumere il si­
114

---

Il legame disperante
gnificato di un ulteriore tentativo sul piano del divorzio psichico. Per 
ognuno dei due è tuttavia fondamentale avere i figli con sé perché ciò 
confermerebbe che il passato non è stato vissuto inutilmente; in caso 
contrario ci si troverebbe di fronte al vuoto... Ottenendo l’affidamen­
to dei figli si riuscirebbe inoltre a “preservarli dal male” che, come ab­
biamo rilevato in precedenza, è stato totalmente proiettato sul coniuge.
Attraverso questi movimenti di allontanamento dal centro della vi­
ta familiare la signora Diana ed il signor Giacomo si spingono “ai mar­
gini della scena”.
Si tratta di una strategia comune, centrata sull’attesa.
Per la signora Diana è l’attesa di un evento, dell’inizio di una vita 
diversa con un altro uomo, una vita non segnata da colpe di base, che 
non la esponga a crudeli abbandoni — da lei già sperimentati in prece­
denza; nel futuro tutto rosa non dovrà esserci spazio per il conflitto, 
ma solo per un’armonia che le permetta di essere preservata dal male 
caricato totalmente sul coniuge.
Per il signor Giacomo si tratta invece di un’attesa passiva. Come 
abbiamo precedentemente osservato questo è un po’ il suo stile: farsi 
scivolare addosso gli eventi, dipendere da qualcuno, non avere respon­
sabilità, non operare scelte, non prendere l’iniziativa... Ora tale atteg­
giamento si esprime nell’attesa che succeda qualcosa alla moglie: “lascia 
scorrere gli eventi e raccogli il cadavere del tuo nemico a valle...”.
I due figli si trovano ovviamente coinvolti in questi movimenti di 
allontanamento dal centro della scena. Anch’essi — a modo loro — 
si collocano ai margini dello spazio familiare. Nell’interazione taccio­
no, non hanno parola se non tra di loro, stanno a guardare. Di fatto 
hanno già lasciato il campo, sono stati affidati ad altre famiglie.
LA RISPOSTA ALL’INVIANTE
Da quanto detto risulta impraticabile ogni soluzione che preveda l’af­
fidamento dei figli alla madre. II padre, nonostante le dichiarazioni, 
appare anch’egli impreparato ad affrontare la gestione dei due figli. 
Non sembrano esistere degli spazi di collaborazione tra i due coniugi, 
a ragione di loro incapacità strutturali. La situazione di affidamento 
eterofamiliare appare al momento la più corretta. Al giudice viene quindi 
data indicazione di proseguire l’esperienza in atto, favorendo i contat­
ti dei fratelli tra di loro e con il padre impegnato appunto in un pro­
cesso di riavvicinamento ai figli.
115

---

V. Cigoli, C. Galimberti, M. Mombelli
Per quanto riguarda la madre, il processo di emarginazione progres­
siva dalla scena familiare sembra in pieno sviluppo, non senza soffe­
renza nei figli, i quali sembrano comunque assai disturbati anche dalla 
sua presenza.
Al giudice viene comunque data l’indicazione di mantenere aperte 
delle possibilità di incontro tra madre e figli, soprattutto con France­
sco, il minore, dal momento che costui ha mostrato più volte di vivere 
la madre come figura positiva in rapporto a determinati ambiti della 
propria vita, quali ad esempio il gioco.
116

---

Il legame disperante
IL BAMBINO COME DIFESA DALL’ESTRANEITÀ 
E COME SEGNO DI MATURITÀ ACQUISITA
ESORDIO FAMILIARE
Si tratta di una coppia di ex conviventi. Il bambino nato dalla rela­
zione ha un anno e mezzo. Un rapporto breve e difficile, con furiose 
liti, violenze e percosse, accuse a non finire. La signora Helen viene 
da un altro paese europeo. Ha sbattuto la porta di casa, ma quando 
è restata incinta si attendeva un aiuto da parte della madre. Il che sa­
rebbe potuto avvenire, senonché la madre è morta.
Si è trovata sperduta ed abbandonata in terra straniera.
Il signor Nicola viene dal Sud. Ha incontrato la signora Helen in 
discoteca e ben presto ne ha fatta la propria convivente. Un modo for­
se per risolvere la lontananza della sua famiglia d’origine, ma soprat­
tutto, come vedremo, un modo per avere conferma di capacità e 
responsabilità personale; una maturità acquisita...
Quando Matteo, il figlio nato dalla loro unione, ha sei mesi, lei se 
ne va prendendosi il bambino, trovando lavoro e rifugio presso una 
famiglia. Staccandosi dal convivente cerca di impostare la propria esi­
stenza secondo criteri e valori nuovi, ispirandosi alle indicazioni che 
le persone che la ospitano, membri di un gruppo religioso, le propon­
gono. Il signor Nicola accusa l’ex convivente di sottrazione di minore, 
chiedendo che il bambino gli sia affidato e che gli venga riconosciuta 
la patria potestà. La signora Helen presenta a sua volta una serie di 
accuse contro di lui denunciando di essere stata più volte oggetto di 
violenza anche sul piano sessuale.
Il Tribunale dei Minorenni chiede una approfondita osservazione 
dei genitori onde fornirgli elementi di giudizio in ordine alla sistema­
zione più confacente all’interesse del minore ed alle modalità di rap­
porto con il genitore non affidatario.
A COLLOQUIO
La signora Helen
Dall’intervista alla signora Helen emergono le seguenti parole-chiave: 
separazione-estraneità (come causa e conseguenza della prima), sfidu- 
117

---

V. Cigoli, C. Galimberti, M. Mombelli
eia. La convivenza ha rappresentato un’esperienza da dimenticare in 
cui non si riconosce ed in cui non trova aspetti positivi.
Ciò che teme attualmente è la separazione dal figlio. Ha in partico­
lare il timore costante di trovare il bambino, dopo le visite del padre, 
estraneo a sé. La paura la rende rigida e dura nell’ostacolare il mante­
nimento del rapporto padre-figlio. Quest’ultimo è il sottile filo con la 
propria storia e la delicata barriera contro l’estraneità personale.
L’ostilità verso l’ex convivente non è riconosciuta come propria, ma 
piuttosto attribuita al bambino ed è per lui che lei giudica nocivo e 
controproducente il mantenimento del rapporto. Al figlio vengono at­
tribuiti desideri e sentimenti (attesa di attenzione, viva delusione, senso 
di estraneità, chiara vendicatività) provati dalla madre. Egli, data la 
tenera età, non può smentire e non potrà che agire bisogni e sentimen­
ti altrui.
Paradossalmente il costante impegno a tener separati ex convivente 
e bambino per tenersi separata la conduce sempre più in un acceso e 
passionale scontro con lui. Il conflitto tra prendere le distanze emoti­
ve e sognare un rapporto diverso è del tutto attuale.
Il signor Nicola
Il padre è costantemente preoccupato di affermare la propria auto­
nomia ed i propri diritti. Sembra proprio pensare che gli potrebbero 
essere avanzate obiezioni circa la sua raggiunta maturità (dipendenza, 
incapacità genitoriale) e dunque è in costante difesa.
Attribuisce all’esterno il fallimento della relazione (altre persone, una 
strana religione...); comunque sia, egli conosce la soluzione al proble­
ma dell’assunzione del ruolo parentale. Progetta infatti di ritornare al­
la propria famiglia di origine dove madre e sorella possono di certo 
crescere bene il bambino. Tenere il bambino, riportarlo alla famiglia 
è segno di una qual certa maturità di cui nel contempo, soffrendo, si 
dubita così come il segno delle capacità di conservare un rapporto af­
fettivo nel tempo nonostante il fallimento della relazione di convivenza.
A CONFRONTO
Nell’interazione con il bambino la signora Helen reagisce brusca­
mente e si ritira da un rapporto attivo ed attento nei suoi confronti 
quando la situazione si fa difficile. Inizialmente assume la guida del 
118

---

Il legame disperante
gioco e la mantiene fino a quando Matteo non pone problemi con il 
suo comportamento (si rende autonomo, butta a terra i giochi, vuole 
scegliere lui i pezzi con cui giocare). Di fronte a ripetute opposizioni, 
la madre rinuncia a mantenere il controllo della situazione ed a ricer­
care il rapporto con il bambino. Piuttosto si ritira e si disperde. Di 
fronte a questo comportamento della madre Matteo appare confuso 
ed ansioso.
Durante tutta l’interazione la signora Helen esprime scarsa vicinan­
za emotivo-affettiva nei confronti del figlio; compaiono attenzioni, gesti 
di vicinanza al bambino che sembrano però più di circostanza che so­
stanziali.
Il signor Nicola ed il figlio
Dei due genitori è il padre che è più disposto a tollerare l’aggressivi­
tà del bambino ed il suo disordine nel gioco.
In presenza del padre il bambino è molto attivo ed espressivo. Esplora 
vivacemente i giochi e risponde alle richieste che gli vengono fatte. 
Segue con interesse le azioni paterne e le imita. Il padre da parte sua 
cerca di continuo l’attenzione del bambino; avanza spesso iniziali ten­
tativi cooperativi, ma non struttura le azioni successive e non conti­
nua a sollecitare la cooperazione.
Il signor Nicola di fronte al bambino non parla mai della signora 
Helen, né di altri personaggi, se non inanimati.
Il padre esercita in modo costante la funzione di guida; talora slitta 
nella direttività: propone allora dei giochi senza tener conto di possi­
bili modificazioni introdotte dal bambino.
E vicino emotivamente e affettivamente al figlio. I gesti attraverso 
cui esprime tale vicinanza sembrano a volte rispondere al bisogno del 
padre di sentirsi rassicurato circa il buon andamento dell’interazione. 
A tale proposito va osservato che il signor Nicola non rispetta la con­
segna data, non preoccupandosi di inventare una storia; ciò forse è do­
vuto all’età del figlio, ma probabilmente anche al fatto che, essendo 
ansioso circa la buona riuscita della prova, egli evita il nuovo, ricor­
rendo quindi a giochi già noti, parte del repertorio comune, provato 
e riprovato durante la convivenza.
Il bambino — dal canto suo — sembra proprio godere della presen­
za sia del padre che della madre, pronto ad ascoltare ed a rispondere 
a ciascuno dei due.
119

---

V. Cigoli, C. Galimberti, M. Mombelli
IL DISEGNO CONGIUNTO
Durante il disegno congiunto accadono veri e propri eventi impre­
visti. Gli ex conviventi non si guardano in faccia. Il bambino è posto 
sul tavolo prima dalla parte del padre che lo fa pasticciare con un pen­
narello e poi dalla parte della madre che dopo un periodo d’attesa lo 
va a prendere. Le azioni dell’uno si concatenano con quelle dell’altro 
tramite il bambino. Si osserva un livello di cooperazione elevato per 
quanto riguarda il compito che essi stessi si sono assegnati: accudire 
il bambino. Tale livello è invece basso rispetto allo svolgimento del di­
segno, compito assegnato ai tre dai periti.
Ciascuno stimola il bambino, la madre segue la modalità iniziale del 
padre. Nessuno impedisce che il bambino circoli liberamente dall’uno 
all’altro, né che l’altro lo sposti avvicinandolo a sé. Entrambi svolgo­
no una chiara funzione di leadership ed entrambi esprimono vicinanza 
affettiva ed emotiva al bambino.
Sul piano simbolico si evidenzia un’opposizione tra quanto disegna­
to dalla signora Helen e dal signor Nicola. La signora disegna una casa 
isolata con finestre e porte chiuse, da cui parte una strada che non sem­
bra condurre in alcun luogo, un cane ed un’automobile sospesi nel fo­
glio senza un’apparente funzione nell’economia del disegno. Con un 
pennarello di altro colore, quello del figlio, la signora disegna poi un 
clown ed un cuoricino, figure anch’esse isolate e sospese, ma che si 
staccano dalle precedenti, unica nota di gioia, speranza e affettività. 
La casa ci parla di chiusura, isolamento e solitudine, della difficoltà 
a stabilire rapporti non soffocanti e vincolanti. Essa si colloca in oppo­
sizione alla scena del picnic disegnata dal signor Nicola. In essa si ve­
dono riuniti genitori e figlio, pronti a consumare un pasto sull’erba, 
in un ambiente circondato da alberi disegnati in modo molto sfumato. 
Il disegno sembra rispondere a bisogni di unità, comunione, relazione 
contrapposti a quanto emerso dal disegno della signora Helen. Tra i 
due disegni troviamo una zona indistinta e sfumata occupata dagli al­
beri del signor Nicola e dagli scarabocchi di Matteo, una sorta di zona 
franca tra aree caratterizzate da bisogni antagonisti.
ALLA RICERCA DELL’INTRECCIO
Il signor Nicola sente che gli è stato sottratto il figlio e con lui il 
vissuto di capacità e responsabilità. Accusa la signora Helen di essersi 
120

---

Il legame disperante
fatta mantenere, di averlo poi abbandonato e di essersi fatta irretire 
da un gruppo religioso. Lui vede e sente il mondo come nemico. Lei 
si sente del tutto inadeguata ad affrontare la vita.
Entrambi vogliono il figlio per sé, con l’esclusione dell’altro, che è 
la parte bacata e colpevole. Su una sola cosa c’è accordo: la difficoltà 
dell’instaurarsi di un rapporto specifico e privilegiato padre-figlio. La 
signora Helen attribuisce ciò al disinteresse dell’ex convivente; il si­
gnor Nicola parla invece dell’impossibilità di trascorrere del tempo con 
il figlio senza che altri interferiscano nel loro rapporto.
LA RISPOSTA ALLTNVIANTE
La possibile risposta al quesito del giudice: le tensioni ed i conflitti 
tra gli ex conviventi rischiano di catalizzare l’attenzione dell’osserva­
tore e non fare percepire gli spazi di accesso all’altro e di collaborativi- 
tà genitoriale invece evidenti. Si cerca inoltre di attirare il giudice nella 
trappola dell’“o a me, o a te”, la stessa che il signor Nicola e la signora 
Helen in quanto genitori si sono costruita.
Tra isolamento ed unità, tra “senza famiglia” e “con famiglia” (la 
signora è ospite presso una famiglia, lui vuole ritornare alla sua casa), 
tra estraneità e riconoscimento, tra dipendenza e autonomia emotiva, 
tra violenza ed intimità con reciproca attribuzione di parti rigide sulla 
scena del rapporto, ci sono pertugi di collaboratività e di accesso di 
cui si deve tener conto. E dunque importante che il padre continui 
a vedere il bambino e che la madre gli lasci quello spazio che già gli 
riconosce.
121

---

V. Cigoli, C. Galimberti, M. Mombelli
IN OSTAGGIO DELLA RIVALITÀ TRA CLAN
ESORDIO FAMILIARE
Il signor Giuseppe N. ha una storia familiare abbastanza complessa. 
A circa 22 anni, deve affrontare un “matrimonio riparatore” per sal­
vaguardare il buon nome della famiglia ed in particolare di un familia­
re che, dovendo ricoprire un incarico in un corpo di Pubblica Sicurezza, 
necessita di “referenze familiari” adeguate. Da questo matrimonio na­
sce una figlia cui il signor Giuseppe non è mai stato particolarmente 
legato; la signora Luisa F., seconda moglie, ne mette in dubbio la ef­
fettiva paternità, insinuando che il signor Giuseppe abbia dovuto sot­
tostare alla legge familiare, la legge del clan N. Il primo matrimonio 
del signor Giuseppe ben presto fallisce: alla separazione segue il divor­
zio. Il signor Giuseppe “ritenta” qualche anno più tardi con un altro 
rapporto: conosce la signora Luisa con cui si sposa nel ’73.
Il rapporto tra i due non è facile; già prima del matrimonio le ten­
sioni sono all’ordine del giorno. In tali tensioni giocano da subito un 
ruolo notevole le due famiglie d’origine (il fratello di lei, ad esempio, 
era intervenuto pesantemente per impedire il matrimonio; un fratello 
di lui voleva addirittura seguirli in viaggio di nozze...). I litigi più de­
terminanti sembrano quelli scoppiati tra un coniuge ed i parenti del­
l’altro, piuttosto che tra gli stessi due coniugi.
Dopo un anno di matrimonio nasce Paolo, affidato ai nonni mater­
ni dall’età di tre mesi, poiché entrambi i genitori sono impegnati con 
il lavoro. La vita coniugale continua ad essere agitata; le ragioni di liti­
gio sono molteplici: il signor Giuseppe appare più che altro preoccupa­
to per la propria salute e impegnato a sottrarsi al continuo controllo 
della suocera; la signora Luisa si sente oppressa e tiranneggiata dal ma­
rito, spesso malato, e dall’invadenza del clan N.
La morte del padre della signora Luisa smuove gli equilibri della cop­
pia. A seguito di questo evento critico la convivenza con la sola suoce­
ra diviene insopportabile per il signor Giuseppe; la crescita del conflitto 
interno alla coppia spinge la signora Luisa ad abbandonare il marito, 
dietro consiglio della madre.
A distanza di nove anni dal loro matrimonio i due si separano di 
fatto. Nell’ottobre dello stesso anno il figlio viene affidato al padre.
Due anni più tardi la signora Luisa chiede la revisione del provvedi­
122

---

Il legame disperante
mento d’affido. Le cause sono molteplici. La signora Luisa lamenta so­
prattutto il carattere violento ed autoritario del marito che lo conduce 
da un lato a disinteressarsi delle spese necessarie al suo mantenimento 
e dall’altro ad ostacolare i rapporti tra lei ed il figlio, esercitando su 
quest’ultimo un vero e proprio “tentativo di plagio”.
Il giudice decide allora di fare effettuare una perizia allo scopo di 
individuare “quali provvedimenti in ordine al regime d’affidamento 
possono essere adottati allo scopo di favorire un equilibrato sviluppo 
della personalità del minore”.
A COLLOQUIO
La signora Luisa
Tra i due è il coniuge che appare più distaccato emotivamente ri­
spetto al precedente legame; a lei infatti si deve l’iniziativa della sepa­
razione, anche se - come detto - dietro sollecitazione della madre. 
Ciò costituisce uno dei numerosi indizi del forte attaccamento alla madre 
e, più in generale, alle figure femminili della propria famiglia d’origi­
ne. La signora Luisa appare particolarmente in difficoltà in rapporto 
alla regolazione della distanza nei confronti della propria famiglia d’o­
rigine (affida il figlio alla mamma dal terzo mese, in situazioni di crisi 
e/o difficoltà pensa subito di riferirsi a lei ecc.).
Giudica il marito un “calmo-violento”. Il suo atteggiamento este­
riore tranquillo, equilibrato ed ostinato gli ha permesso di vincere le 
resistenze della signora durante il fidanzamento. Tutta questa calma 
ora però a lei appare estremamente pesante da sopportare; si tratta di 
qualcosa che la soverchia, che la opprime, da cui ha creduto di liberar­
si con la separazione. A volte il marito l’ha picchiata, ma pare quasi 
che la violenza che maggiormente la spaventa consista proprio in que­
sto apparente distacco, in questa calma che permette al marito di ma­
nipolarla e di renderla “nervosa”. I “disturbi” di cui la signora Luisa 
ha sofferto e soffre vengono quindi ricondotti al rapporto con il mari­
to, ai suoi modi di fare, di essere, alle sue continue richieste di atten­
zioni. Sembra questa una modalità di pensiero tipica della signora Luisa 
che in più occasioni mostra una tendenza a percepire e vivere il mon­
do esterno come minaccioso, persecutorio nei suoi confronti, animato 
da cattive intenzioni.
Alcuni esempi. La signora sottolinea l’esibizionismo, l’invadenza e 
123

---

V. Cigoli, C. Galimberti, M. Mombelli
la supponenza della famiglia d’origine del marito, rimarcandone le dif­
ferenze sul piano morale rispetto alla propria:
A loro piacciono le feste, avere momenti importanti... io non sono scesa 
a questo sistema di vita...
Svaluta il marito come uomo: rileva infatti che è sempre malato, non 
è mai stato in grado di occuparsi della prima figlia ed anche nei con­
fronti di Paolo si mostra poco presente ed emotivamente lontano; di­
pende troppo dalla propria famiglia, non ha iniziativa e scarica di 
continuo i propri umori, le proprie responsabilità su altri, magari più 
deboli di lui, come Paolo:
È un uomo che scarica parecchio, scarica sul bambino le sue de­
pressioni.
Ecco lui scarica tutto: si è dovuto sposare perché suo padre glielo ha 
imposto...
La rappresentazione che la signora Luisa ha del proprio figlio oscilla 
tra l’immagine di Paolo come persona superba, tesa ad affermare la 
propria superiorità (un N.), e l’immagine di lui come succube del mari­
to (un F.). Dal colloquio avuto con la signora Luisa non emerge alcuna 
caratterizzazione di Paolo al di fuori dell’opposizione tra le famiglie 
d’origine, mostrando come la signora Luisa viva con maggiore intensi­
tà il proprio ruolo di “figlia” più che non quello di “madre”. La signo­
ra Luisa cerca l’approvazione del figlio, tenta di compiacerlo in qualche 
modo sperando che alla fine possa tornare a vivere con lei. Ciò mostra 
la sua convinzione circa la possibilità di modificare i provvedimenti 
d’affido spingendo qualcun altro a prendere una decisione che possa 
indurre i giudici a deliberare a suo favore.
Questo tentativo appare paradigmatico rispetto ad una modalità re­
lazionale cui la signora Luisa ricorre sovente. Sulla base di una propria 
supposta/creduta/desiderata onnipotenza (“posso far fare agli altri/Paolo 
ciò che voglio”) è spinta a commettere degli errori di valutazione (“Paolo 
cambierà idea”); di fronte alle difficoltà che incontra nell’attuare il pro­
prio piano (tra lei e Paolo c’è anche il marito...) si ripiega ed ammette 
la propria totale impotenza — espressa, ad esempio, dichiarandosi suc­
cube del marito, malata ecc. Di fronte a questa immagine di sé ed alla 
caduta di autostima che essa genererebbe se accettata, proietta sul marito 
le proprie impotenze (lo descrive allora come un debole, un incapace, uno
124

---

Il legame disperante
che “scarica”). Le si riaprono allora tutte le possibilità per riprendere 
il ciclo {figura 6).
Il signor Giuseppe
Il signor Giuseppe si descrive in una posizione passiva di fronte alla 
realtà, anche per quanto riguarda ciò che ha dovuto subire nel passato 
ad opera della famiglia della moglie. Come abbiamo già visto parlando 
della signora Luisa, il peso delle due famiglie d’origine è decisamente 
forte anche per il signor Giuseppe.
Per uscire dalla propria passività, inerzia e debolezza il signor Giu­
seppe si rivolge spesso ai propri familiari, per contrastare l’azione dei 
F., in particolare della suocera “belva” che egli sembra ritenere la vera 
responsabile di tutti i propri guai. Ricorda, ad esempio, l’occasione in 
cui, dopo un ennesimo litigio con la moglie aizzatagli contro dall’onni­
presente suocera, è costretto a chiamare la sorella in aiuto:
Era un periodo che non stavo tanto bene e ho avuto paura e ho fatto 
venire mia sorella. Soltanto che quando è arrivata mia sorella c'era an­
che mia cognata ed è successo il putiferio...
La suocera sembra essere la vera interlocutrice, più ancora della mo­
glie, del signor Giuseppe, l’artefice della separazione. Essa, a diffe­
125

---

V. Cigoli, C. Galimberti, M. Mombelli
renza del suocero — che il signor Giuseppe giudica l’unico umano ed 
obiettivo della famiglia F. — viene presentata dal signor Giuseppe co­
me una presenza che egli ha addirittura interiorizzato, una vera e pro­
pria persecutrice, cui non vanno neppure riconosciute caratteristiche 
umane, padrona della sua vita, o comunque di Paolo, che le era stato 
affidato.
Verso la moglie egli non esprime particolare rancore, ma sembra ten­
dere alla comprensione e alla preoccupazione per la fragilità che le de­
riva dalla malattia. Gli aspetti negativi della moglie che egli mette in 
risalto sono modalità di comportamento che però non sembrano porre 
in discussione per lui le possibilità della signora Luisa di svolgere, al­
meno in parte, il proprio ruolo materno; al contrario, abbiamo osser­
vato in precedenza come la signora Luisa non conceda al marito alcuno 
spazio in questo settore.
Il signor Giuseppe sembra disposto ad accettare le caratteristiche 
di personalità della signora Luisa, pronto a trovare soluzioni che offra­
no rimedi al suo nervosismo, convinto come è di possedere la capacità 
di mantenere con lei un equilibrio accettabile.
L’oscillazione tra questi due poli - affermazione dei problemi del­
la moglie, accettazione della sua malattia (conseguenze di una polio­
mielite infantile, disturbi di cuore, depressione ecc.) - mostra in certo 
senso come il signor Giuseppe sia ancora di fatto coinvolto nel rappor­
to con la madre di Paolo, certamente più di quanto non lo sia la signo­
ra Luisa nei suoi confronti. Staccarsi del tutto dalla moglie — inoltre 
- significherebbe per lui lasciar vincere l’altra famiglia.
Altrettanto oscillante è la rappresentazione che egli ha di se stesso, 
collocandosi tra impotenza, debolezza (ricordiamo ancora le malattie, 
il non sentirsi bene evocati in precedenza) e potenza, forza. Da un la­
to si sente in grado di guarire la moglie, dall’altro riconosce di essere 
stato buttato in mezzo alla strada. Egli sottolinea di aver fatto “il suo 
dovere”; potrebbe essere interessante cercare di comprendere quale sia 
il codice di riferimento per stabilire il dovere in questione; probabil­
mente quello dei N., non certo quello dei F.
Rispetto al figlio il signor Giuseppe avverte una natura buona, la 
natura di un N., esposta però al rischio della “corruzione”:
Mandando questo ragazzo da sua madre ci troveremo di fronte ad 
un altro delinquente della società... mia moglie non è capace di richia­
marlo; lei continua a gridare, il bambino invece vuole il ragionamento.
Credo che se mio figlio dovesse andare con mia moglie la società avrà 
un altro delinquente e non per colpa della società.
126

---

ìl legame disperante
Corruzione operata dalla educazione/diseducazione ricevuta stando 
accanto alla madre, educazione/diseducazione che farebbe prevalere le 
parti della sua natura attribuibili in qualche modo ai F. (probabilmen­
te instillate in lui dalla nonna materna che nei primi anni lo aveva in 
cura). Sembra che dopo la separazione il signor Giuseppe si sia in qualche 
modo riavvicinato (se non avvicinato per la prima volta) al figlio, sco­
prendo in lui qualità, caratteristiche che colludono con le proprie parti 
infantili.
Il signor Giuseppe nega inoltre che la situazione sia difficile per Paolo 
— forse vuole negare che sia difficile per lui — insistendo sulla nor­
malità che egli stesso ha cercato di ricreare attorno a lui: la propria 
sorella prima, una “ragazza” in casa poi. Ancora una volta per ristabi­
lire l’equilibrio ha dovuto rivolgersi ad una donna di casa e/o ad una 
nuova compagna. E comunque consapevole delle difficoltà che esisto­
no per lui per ricostituire una nuova famiglia, difficoltà che egli attri­
buisce anche a Paolo, salvezza, ma anche zavorra nella nuova situazione 
di separato.
Il figlio
Paolo esprime in modo esplicito ed in diverse occasioni il desiderio 
di riunire la famiglia ed i genitori. Egli non pare aver preso particolari 
distanze emotive né dall’uno, né dall’altro, se li “tiene stretti” sia nel 
senso di non rinunciare alle rappresentazioni positive che si è fatto di 
entrambi, pronto a mettere in rilievo e difendere le loro qualità, sia 
nel desiderare l’unità tra loro tre.
Questo desiderio, però, non esclude la presenza di atteggiamenti, 
sentimenti, giudizi che esprimono ambivalenza nei confronti di entrambi 
i genitori.
Sono infatti evidenti delle difficoltà a mettersi nei panni della ma­
dre. Parlando di lei, Paolo ne indica per prima cosa le qualità negative, 
poi quelle positive. Egli inoltre le attribuisce la colpa della separazio­
ne. La coscienza di questo fatto fa sì che Paolo si senta in qualche mo­
do a disagio non tanto quando sta con la madre, ma nel momento in 
cui pensa ad una possibile (definitiva) convivenza con lei. Da qui l’am­
bivalenza di cui si è detto:
Penso che la colpa di questa separazione sia della mamma, quindi non 
avrei proprio voglia di andare con lei... non sarei molto a mio agio...
127

---

V Cigoli, C. Galimberti, M. Mombelli
Accanto alle difficoltà connesse all’attribuzione di colpa, egli indica 
anche altre motivazioni per spiegare le difficoltà della convivenza con 
la madre: il suo “nervosismo” e il non volere più tornare col padre sem­
brano essere i limiti più grossi che Paolo le imputa.
I “difetti” della madre sembrano essere in certa misura ragione del­
le difficoltà ad identificarsi con lei. Il problema della/delle identifica­
zioni è centrale nel colloquio con Paolo.
Sembra che Paolo si trovi di fronte ad un problema di questo ge­
nere: padre e madre - diversi come sono - si propongono come mo­
delli identificatori in quanto rappresentanti dei N. e dei F.; sceglie­
re per l’uno o per l’altro significherebbe quindi scegliere a quale dei 
due clan iscriversi, situazione che non facilita certo l’incontro con pa­
dre e madre in quanto tali, avulsi dalle proprie famiglie d’origine; 
Paolo oscilla tra i due modelli, ancora incerto, alla ricerca di un pro­
prio equilibrio. Sembra quasi che Paolo abbia interiorizzato il con­
flitto tra padre e madre, analogamente a quanto hanno fatto costoro 
per il conflitto tra i due clan, importato a suo tempo nella relazione 
di coppia.
Paolo sembra soffrire particolarmente gli insistenti tentativi della 
madre di convincerlo ad andare a vivere con lei, sia quelli effettuati 
prima della separazione che gli attuali. La riapertura della ferita, rin­
novata di continuo dalle richieste della madre, sembra di difficile sop­
portazione da parte di Paolo:
[Quando vado a trovarla] mi tratta sempre molto bene, ...quando io 
gli chiedo qualcosa lo fa, parliamo, poi quando la mamma vuole parla­
re di queste cose le dico "mamma ne parliamo questa sera, adesso va­
do a giocare".
Nei confronti del padre Paolo mostra una maggiore vicinanza ed un 
buon livello di identificazione, perché il padre accetta la madre — an­
che se a modo suo - e la desidera. I punti di incontro tra i due sem­
brano più d’uno: il padre lo diverte, ma lo fa anche studiare; gioca e 
studia, quindi vive con lui:
Vorrei assomigliare a mio papà nella calma e poi ...nel suo carattere 
perché è spiritoso. Certe volte quando andiamo per strada mi fa certi 
giochetti che proprio mi fa ridere per esempio quando siamo andati al­
l'aeroporto che doveva arrivare mia nonna lui mi ha detto: "Paolo fam­
mi da cuscino che io mi sdraio sulla panchina che sono stanco".
128

---

Il legame disperante
Il giudizio positivo sul padre si estende anche ai rapporti che egli 
ha con la madre. Paolo lo giudica tollerante e comprensivo: se è calmo 
con lui, potrà ben esserlo anche con la madre. Il giudizio di cui s’è det­
to in precedenza, sembra dettato dal desiderio di vedere i due riuniti.
Nel’’padre Paolo individua solo qualità positive, ma nemmeno lui 
sfugge all’ambivalenza già evidenziata nei confronti della madre. Si os­
serva in particolare una netta differenziazione tra quanto Paolo rac­
conta del padre e come si relaziona con lui durante l’interazione. Paolo 
infatti rifiuta sistematicamente le affermazioni e le proposte del pa­
dre, in modo serio e giocoso insieme. Non pare tanto preoccupato di 
farlo arrabbiare, quanto desideroso di esprimere le sue posizioni in modo 
evidentemente provocatorio ed ironico.
A CONFRONTO
La signora Luisa
La signora Luisa rifiuta di prendere parte all’interazione con Paolo 
da noi proposta, anche se a suo tempo, messa a conoscenza di tutto 
l’iter della ricerca, aveva dato il proprio esplicito consenso. Motiva il 
proprio rifiuto raccontando un episodio capitato al figlio, ripreso a scuola 
— assieme ai compagni — da un insegnante durante un’attività di ani­
mazione “senza chiedere il permesso ai genitori”.
Il rifiuto esprime una modalità attraverso la quale la signora Luisa 
si rapporta alla situazione da noi costruita e, per analogia, alla realtà, 
modalità difensiva nei confronti di situazioni e persone che potrebbe­
ro controllarla o “raggirarla”.
Il signor Giuseppe ed il figlio
L’assunzione di un comportamento decisamente infantile di fronte 
al padre potrebbe essere connesso al desiderio di sollecitare in lui delle 
risposte specifiche di tipo “paterno” (autorevolezza, funzione di gui­
da, protezione, ma anche correzione, repressione, rimprovero). Il pa­
dre, infatti, inizialmente nella posizione di compagno di scherzi a cui 
sembra abituato, assume via via un ruolo più differenziato e critico, 
fino al punto di giudicare “sintomo di infantilismo” il desiderio espresso 
dal figlio di stare con la madre.
Si potrebbe ipotizzare che i giudizi positivi espressi sul padre deri­
129

---

V. Cigoli, C. Galimberti, M. Mombelli
vino da una sua idealizzazione; quando però Paolo se lo trova di fron­
te, venendo a mancare ogni spazio per un’elaborazione, agisce dei 
comportamenti non consoni rispetto ad una ipotetica idealizzazione.
IL DISEGNO CONGIUNTO
Paolo inizia a disegnare su richiesta della madre. Il signor Giuseppe 
lo segue disegnando una figura umana che riferisce rappresentare il figlio.
La madre interviene più volte a segnalare il proprio disagio, che espri­
me attraverso il rifiuto del pennarello, giudizi negativi sui disegni al­
trui, osservazione di mancanze e carenze.
Durante il disegno Paolo si rivolge sia all’uno che all’altro dei geni­
tori e collabora al disegno di entrambi. Nei confronti del padre mette 
in atto una modalità relazionale centrata sul divertimento: scherza ed 
ironizza, sollecitandolo — come già notato nell’interazione — ad as­
sumere un comportamento analogo. A differenza di quanto avvenuto 
nell’interazione non si giunge qui ad una presa di posizione autoritaria 
del padre: il suo comportamento oscilla tra alti livelli di “complicità” 
e una relativa estraneità a quanto sta succedendo.
Nei confronti della madre Paolo appare più controllato: accetta sug­
gerimenti e pare rassegnato a ricevere critiche alle quali risponde — 
come di fronte ai conflitti tra i genitori — con un “pazienza” ed una 
scrollata di spalle.
I due ex coniugi si ignorano.
Paolo interviene sul disegno di entrambi i genitori. La reazione dei 
due è però opposta: il padre ritiene che l’intervento sia miglioratore 
(“ah, è diventato bellissimo”); la madre lo giudica disastroso (“se sba­
gli poi ti sgrido!... hai rovinato le nuvole,... non sono più nuvole, sono 
cellule!”). Da notare che Paolo completa il disegno della madre utiliz­
zando il colore del padre, mentre interviene su quello del padre per 
disegnare - con il proprio pennarello - la madre. Interviene sulle 
nuvole disegnate dalla madre con il colore suo e con quello del padre.
Paolo disegna per prima cosa un albero con una folta chioma, che 
il signor N. poi completa. Passa poi a disegnare l’aereo in fase di de- 
collo/atterraggio, vicino comunque alla pista, in fondo alla quale collo­
ca la torre di controllo. L’aereo si trova circondato da nuvole — unico 
oggetto nel disegno a riunire i colori dei tre —, anche se, sopra, in 
un angolo del disegno, splende un sole che ride, o meglio, dopo l’inter­
vento sollecitato dalla madre (“fagli i denti”) che ghigna in modo ag­
130

---

U legame disperante
gressivo. Potremmo individuare in questa composizione — che occupa 
gran parte del foglio — il contrasto tra il desiderio di autonomia, di 
indipendenza, di libertà immediata espresso simbolicamente dall’ae­
reo1 e la tendenza a rimanere legato alla terra, vicino come è alla pi­
sta, tendenza che indica la presenza di impedimenta eccessivi che ingom­
brano la mente e impediscono al pensiero di svilupparsi adeguatamen­
te.2 Per “decollare” l’aereo dovrebbe liberarsi da tale zavorra, compi­
to che non sembra alla portata - per ora — di Paolo, attratto dalla 
torre di controllo che sembra orientarne con decisione il volo (cieco, 
visto che il finestrino è oscurato). La signora Luisa disegna una casa 
molto curata con accanto un ombrellone ed una sedia con un tavolino. 
Sul piano simbolico va notata l’iterazione del semema “protezione”, 
veicolato dall’ombrellone e dalla casa. La sedia invece evoca superiori­
tà e autorità in genere. L’insieme degli elementi definisce quindi un 
campo di significati che evoca “una realtà femminile collocata in posi­
zione di superiorità capace di protezione”, realtà che fa pensare ad una 
autorappresentazione della signora Luisa. Accanto ha posto un’auto­
mobile: si introduce quindi un parallelo con i significati dell’aereo le­
gati al movimento e ai bisogni di autonomia. La contemporanea presenza 
di un’istanza protettiva e di autonomia crea una rappresentazione ideal- 
tipica. La scena si svolge sotto lo sguardo di un sole sorridente...
Il signor Giuseppe disegna se stesso con il figlio, coppia cui poi Pao­
lo aggiunge la madre. I due maschi di famiglia vengono disegnati in 
modo indistinto; unico segno di differenza è dato dalle dimensioni. I 
corpi vengono disegnati secondo moduli molto primitivi, si nota un’ac­
centuazione delle gambe rispetto al corpo: il modulo adottato dal pa­
dre sembra funzionale alla rappresentazione della vicinanza/nondistin- 
zione tra i due già espressa attraverso i comportamenti adolescenziali 
e la complicità che li lega.
ALLA RICERCA DELL’INTRECCIO
Dall’analisi dei colloqui, dell’interazione padre-figlio e del disegno 
congiunto, possiamo avanzare alcune ipotesi esplicative circa il signifi­
cato della richiesta avanzata dalla signora Luisa. Tali ipotesi, pur toc­
cando aree diverse dello spazio relazionale venutosi a creare con la 
separazione dei due coniugi, presentano delle implicazioni e dei rinvii 
l’una nei confronti dell’altra.
1. “Per diventare una famiglia bisogna cessare di esserlo...”. Come ab­
131

---

V. Cigoli, C. Galimberti, M. Mombelli
biamo precedentemente visto la richiesta di revisione è stata avanzata 
dalla madre, che sembra essere in questo momento la parte debole. II 
precedente equilibrio era costituito dai nonni che si curavano del bam­
bino e dall’essere succube del marito e del suo clan. Questo equilibrio 
si rompe con la morte del padre della signora Luisa. Qualche tempo 
dopo, come abbiamo già detto, i due si separano e Paolo viene affida­
to al padre, viste anche le condizioni di salute psichica della madre. 
Con l’affidamento del bambino al padre che chiama a vivere con sé, 
per periodi prolungati, il proprio padre e la sorella, i perdenti, i succu­
bi, divengono i componenti del clan della signora Luisa. I mutamenti 
di equilibrio e la centratura dell’attenzione sull’affidamento, pongono 
al centro della scena Paolo: ora egli “gode” di rinnovata attenzione da 
parte dei genitori, se li è conquistati in modo più stabile e continuo. 
La sottolineatura del riavvicinamento tra Paolo e i genitori avvenuta 
a seguito della separazione può essere considerata indice del fatto che 
per diventare “famiglia” in senso psicologico, con particolare riferi­
mento ai rapporti genitori-figlio, il sistema a tre doveva scomporsi in 
un duplice sistema di diadi separate/connesse, dando luogo così ad una 
diversa regolazione delle distanze anche nei confronti delle famiglie 
d’origine. Vedremo in seguito quanto queste considerazioni pesino ri­
spetto alla restituzione all’inviante.
2. “Dal genitoriale al genitale e... ritomo". Il peso delle famiglie d’o­
rigine più volte individuato e discusso, sembra aver giocato un ruolo 
decisivo nella storia di “coppia” del signor Giuseppe e della signora 
Luisa.
La loro storia familiare evidenzia il fatto che ad essi sembra essere 
congeniale più un rapporto relazionale di tipo “genitore-figlio” che non 
l’assunzione di un ruolo basato sulla reciprocità. L’incapacità di modi­
ficare tali schemi relazionali interiorizzati ha permesso il persistere di 
legami privilegiati tra ognuno dei due partner e la propria famiglia d’o­
rigine. Inevitabile quindi il ritorno nel precedente nucleo familiare, ri­
torno che ha permesso ai due di agire scopertamente il ruolo filiale.
La disputa per l’affidamento di Paolo sembra inserirsi in tale dina­
mica, dal momento che chi avrà con sé il figlio potrà giocare contem­
poraneamente il doppio ruolo di “figlio-del-proprio-genitore-e-genito- 
re-del-proprio-figlio”, senza interferenze dovute ad un rapporto 
simmetrico con un altro individuo.
3. “Salvare il figlio". Il confronto in atto tra i due clan all’interno 
della coppia ex coniugale continua anche dopo la separazione. Esso ha 
come posta il possesso di Paolo: il padre ce l’ha in affidamento, quindi 
132

---

Il legame disperante
deve solo preoccuparsi di tenerlo presso di sé, educandolo anche seve­
ramente, in modo tale che poi sia “duro” e non succube come è capita­
to a lui con la suocera e con l’altra famiglia. La madre deve invece agire 
per sottrarlo al padre, e quindi all’influsso del clan N. La continua ten­
sione cui Paolo è sottoposto per ora si manifesta sia in atteggiamenti 
ironico-provocatori nei confronti dei genitori, sia in un’accettazione 
rassegnata dello “statu quo” (“pazienza...!” è la sua esclamazione ri­
corrente). In seguito da questa tensione potrebbe derivare un tentati­
vo di sintesi dinamica dei due opposti (F./N.) che esporrebbe Paolo 
a continue oscillazioni (dalla depressione dei F. all’euforia dei N.) di 
cui è difficile prevedere l’esito.
La figura 7 rappresenta sinteticamente in un “quadrato delle oppo­
sizioni” i fattori che delimitano l’area all’interno della quale si muove 
Paolo: alla “calma” caratteristica del clan paterno si oppone il “nervo­
sismo” tipico della famiglia della madre. Dai due concetti rispettiva­
mente derivano sul piano comportamentale la “passività” e la 
“c-attività”: chi è calmo si trova prigioniero di una passività che fini­
sce per immobilizzarlo, rendendolo totalmente dipendente da altri; chi 
invece è nervoso si agita in preda ad un attivismo che lo pone inevita­
bilmente in conflitto con chi gli sta vicino.
Il progetto comune che guida i due nelle loro interazioni sembra es­
sere - sulla base di queste considerazioni - il tentativo di servirsi 
del partner per limitare l’invadenza del clan da cui egli proviene. Di 
fronte al fallimento di questa manovra (manipolazione della relazione)
133

---

V. Cigoli, C. Galimberti, M. Mombelli
i due si riavvicinano alla propria famiglia d’origine, senza però inter­
rompere il rapporto con l’altro che è entrato ormai di fatto nella pro­
pria vita (per lo meno attraverso l’esistenza del figlio).
I due quindi sono tenuti assieme dal fatto che il tentativo di limita­
re l’invadenza del clan “rivale” è sostanzialmente abortito. Paolo di­
viene allora il terreno di confronto/scontro sul quale misurarsi in questa 
lotta tra gruppi.
E evidente quindi il rischio che corre Paolo: trovarsi a giocare il ruolo 
di ostaggio all’interno di una rete relazionale in cui la reciprocità viene 
giocata soprattutto in termini di squalifica e — di conseguenza — at­
tacco/ aggressione.
LA RISPOSTA ALLTNVIANTE
Da quanto emerso sembra proprio che Paolo sia seriamente inten­
zionato a non perdere la maggiore assiduità conquistata né rispetto ad 
uno, né rispetto all’altro dei genitori, assiduità guadagnata, come ab­
biamo detto, in seguito alla rottura degli equilibri su cui si reggeva in 
precedenza il rapporto tra i suoi due genitori (morte del padre di lei, 
separazione, affidamento al padre).
Dal canto loro i due genitori paiono avere preoccupazioni comple­
mentari nei confronti di Paolo, impegnati come sono a correggere in 
lui quelle caratteristiche che richiamano troppo da vicino i “difetti” 
dell’ex coniuge e del suo gruppo familiare, mai accettate né integrate.
Non avere il figlio significa essere perdenti, cadere in posizione suc­
cube rispetto all’ex coniuge ed al suo clan. Il confronto — aperto più 
che mai — è ora regolato dalla situazione di affidamento al padre. Ta­
le situazione è stata, e probabilmente continuerà ad essere, ragione di 
conflitto. Tuttavia l’affidamento al padre sembra avere lasciato a Pao­
lo la possibilità di esprimere desideri ed opinioni, anche se in contra­
sto con quelli del genitore affidatario, di formulare critiche e apprezza­
menti nei confronti di entrambi i genitori e di mantenere un rapporto 
qualitativamente significativo dal punto di vista psicologico anche con 
la madre.
A fronte di tale situazione l’ipotesi di lavoro per il giudice potrebbe 
essere il mantenimento “controllato” della presenza del conflitto tra 
i due clan, conflitto giocato soprattutto a livello di coppia. Control­
lando la conflittualità inevitabilmente connessa all’attuale situazione 
di affidamento — essenziale per garantire spazio adeguato a Paolo — 
134

---

Il legame disperante
dovrebbe essere possibile sia evitare che Paolo venga schiacciato nel 
ruolo di “doppio prigioniero”, sia che venga spinto definitivamente 
nelle braccia di uno dei due clan, troncando così del tutto i legami con 
la famiglia del genitore “perdente”. Solo a condizione che venga ri­
spettata questa sorta di “doppio mandato” sarà possibile garantire con­
temporaneamente l’accesso ai due genitori e la continuità con le “storie 
di famiglia”.
NOTE
1. Chevalier J., Gheerbrant A., Dizionario dei simboli, voce “Aereo”, Vol. I, pp. 15-17, Rizzoli, 
Milano, 1987.
2. Tali impedimenta possono essere costituiti da “illusioni, falsi valori, pseudodoveri, conoscen­
ze intellettuali, proiezioni, fissazioni inconsce, idee fisse, inquietudini, rivolte, sentimentali­
smi, appetiti ecc.”. Ibidem.
135

---

---

IV
IL LEGAME DISPERANTE
Vittorio Cigoli
IL PUNTO DI VISTA
Poniamo mente alle vicende familiari presentate in precedenza. Le 
possiamo usare come ragnatela che intende intrappolare indizi e fissa­
re tracce per dar luogo, poi, a forma conoscitiva.
Già l’intrappolare ed il fissare richiedono, però, un punto di vista. 
È, quest’ultimo, un congegno cognitivo ed affettivo che circoscrive e 
che, come tale, mentre mette a fuoco produce una visuale limitata.
In ogni caso esso è indispensabile quale punto di entrata e guida lu­
minosa nel labirinto prodotto dalla specificità degli intrecci familiari.
Come sempre il desiderio è quello di catturare qualche senso pro­
fondo, una o più intenzioni centrali che sanno dissimularsi in manife­
stazioni multiple e discordanti. E così possibile contrastare il penoso 
sentimento di vagare senza meta e di non avere mezzi che, ordinando, 
permettano il riconoscimento.
Il lavoro di agnizione si basa, di fatto, su rapporti di parentela e di 
vicinanza con qualcosa di già noto eppure, al momento, ignoto.
E così l’anima si rasserena...
Converrà allora ricordare brevemente il presupposto, oggi in grado 
di raccogliere autorevoli consensi, che ha fatto da matrice alla ricerca.
Esso riguarda il fatto che con la separazione e il divorzio si cerca, 
a volte in modo drammatico, di sciogliere il vincolo relativo all’accor­
do di coppia, alla pattuizione a suo tempo concordata. Non si scioglie 
invece, di certo, l’essere genitori biologici e psicologici.
È vero che le persone fanno parte contemporaneamente di più si­
stemi di appartenenza, ma è importante cogliere le differenze tra gli 
stessi. Il non discriminare tra le diverse appartenenze porta con sé la 
137

---

V. Cigoli, C. Galimberti, M. Mombelli
confusione che, a sua volta, esita facilmente in grave sofferenza. Oc­
corre però riconoscere che nei momenti critici, nelle fasi turbolente 
del processo di separazione le persone costituenti la coppia sono, direi 
necessariamente, assai più centrate su se stesse che sull’esercizio della 
funzione genitoriale. E in gioco l’organizzazione psichica personale e 
l’inserzione familiare e sociale. Ciò che si è strutturato in termini di 
identificazioni e di ideali, così come di legami e loro affidabilità, viene 
rimesso in questione.
Nell’intervallo, non certo breve, tra l’antica e la nuova organizza­
zione, tra vissuti di perdita ed incerte acquisizioni, tra abbandono di 
un sogno ed edificazione di un altro, il rapporto con i figli sembra pro­
prio costituire il segnale privilegiato, la pietra miliare, dell’evoluzione 
personale degli ex coniugi e dell’adattamento collettivo, vale a dire delle 
famiglie di origine e delle reti amicali.
Si può così osservare come, dopo varie difficoltà, sia possibile addi­
venire ad un accordo, il migliore possibile, tra i genitori e come tale 
accordo sia suscettibile di variazioni e modificazioni nel tempo. Ma 
è possibile che anche nella fase del postdivorzio i figli siano utilizzati, 
sia dalla coppia, sia dalle famiglie estese, per esprimere il conflitto che 
si materializza in varie forme di hybris.1 Tramite loro, ad esempio, si 
cerca pervicacemente la squalifica del partner e della sua famiglia di 
origine, oppure nei loro confronti c’è l’incitamento a dire ed a fare o, 
al contrario, l’inibizione a fare, a dire, addirittura a pensare.
Quello che chiamiamo divorzio psichico, il risultato di un graduale 
distacco dagli investimenti emotivo-affettivi e dal “progetto di vita” 
a suo tempo più o meno consapevolmente coltivato, non è impresa di 
poco conto. Proprio quando si pensa di essersi liberati da uno stato 
di pena e sfuggiti ad una situazione di pericolo può bastare assai poco, 
come un casuale incontro o un insieme di ricordi, perché tutto sembri 
tornare come prima. Di colpo si riattiva il bisogno, si risperimenta la 
perdita, si avverte il pericolo.
Non a caso Ovidio, nei suoi Remedia amoris, afferma: “Non crede­
re che basti allontanarsi; prolunga la tua assenza finché la cenere per­
da ogni vigore e la brace sia spenta”.2
La sete di normalità e di evoluzione in positivo porta parecchi ricer­
catori a farla troppo facile, a sottostimare l’incertezza ed il disagio che 
comunque accompagnano lo scioglimento di un legame cruciale come 
quello coniugale.
Direi non a caso, dato che si tratta pur sempre di considerare come 
ci si è comportati a fronte dell’“ufficio della madre”, che è poi quello 
138

---

Il legame disperante
di dare la vita.’ Le forme di accordo coniugale possono variare tra di 
loro, si può anche convivere, ma non si può evitare un confronto inte­
riore con il tema sopraddetto.
Occorre insomma valutare se le antiche ferite ed i rendiconti in ne­
gativo impediscono o meno mosse cooperative e di orientamento co­
mune sul problema dell’allevamento e dell’educazione dei figli.
La distinzione prima ricordata tra lo sciogliere un vincolo coniuga­
le, anche sotto forma di convivenza, e il mantenere la responsabilità 
genitoriale è allora uno dei frutti di quel penoso percorso che è il di­
vorzio emotivo-affettivo.
In quanto ricercatori, allorché incontriamo ex coniugi, siamo con­
frontati con due percorsi narrativi, quelli di due soggetti, che in alcuni 
punti si congiungono. E da queste congiunzioni che esita una qualche 
forma di accordo sul tema “figli”, oppure una guerra senza tregua. Lot- 
tando contro il partner tramite i figli, si dà però voce ad un’altra bat­
tàglia, quella per la vita, che si sente minacciata nella sua stessa conti­
nuità.
È questo l’unico modo in cui la vita è pensabile... 4
All’interno della matrice già descritta ecco allora apparire il punto 
di vista. L’idea guida, un modo di vedere e di raccontare, che ha indi­
rizzato la ricerca è quella dell’esigenza del rispetto e del riguardo nei con­
fronti della storia.
Dobbiamo cioè chiederci se anche all’interno di un processo di di­
vorzio contrassegnato da distruttività reciproca (e questo è proprio il 
caso della richiesta di revisione delle disposizioni a suo tempo decise 
in merito all’affidamento dei figli) non sia possibile cogliere tracce ed 
indizi di collaborazione.
Può essere che anche nelle pieghe di una lotta furiosa si annidino 
tracce, inconsapevoli, di disponibilità, vale a dire di non esclusione del­
l’altro genitore relativamente all’incontro ed al rapporto con i figli.
La disponibilità inconsapevole è segno di compassione e ne è segna­
ta. Penso alla compassione come capacità di ascoltare e di comparteci­
pare all’umana sofferenza, avvertendo anche il bisogno di lenirla.
L’idea guida si fa criterio.
Esso permette, così almeno mi pare, di poter stare e dalla parte dei 
figli e dalla parte dei loro genitori.5
Non per questo si nega la presenza di situazioni inaccessibili, ma 
il valore permane quello di garantire ai figli una continuità storica al 
di là degli scismi e delle fratture nella relazione coniugale.
Ovviamente tale criterio contrasta e si oppone all’idea dell’esisten­
139

---

V. Cigoli, C. Galimberti, M. Mombelli
za di un “genitore psicologico” (colui che ha con il figlio una relazione 
quotidiana contraddistinta da solidarietà e da esperienze condivise) e 
dell’opportunità di una “continuità di relazione” (secondo cui l’adulto 
più adatto è quello che ha già avuto e continua ad avere un legame 
affettivo con il figlio e che si trova in “relazione primaria” con lui).
Tali idee, tra l’altro, sono profondamente condivise dai membri della 
famiglia estesa che proprio a questo fine lottano incessantemente: si 
dica alla fine qual è il vero e buon genitore, chi è in grado di condivi­
dere, di essere solidale e per questo merita un rapporto privilegiato!
Compito assai più arduo è quello di riconoscere l’esistenza di una 
storia di relazioni e leggervi i vincoli, le carenze, le mancanze, così co­
me le opportunità e le risorse.6
Natura e cultura si avviluppano e si nutrono vicendevolmente nella 
storia generazionale e distinguerle è puro artificio. Ogni figlio è, non 
solo a livello genetico, ma anche culturale, figlio di più generazioni.
E questo un fattore specie-specifico, qualcosa che distingue l’essere 
umano dalle altre specie ed è in questo fattore che il tabù dell’incesto 
si inscrive.
Allora potrebbe essere che pur in situazioni disperate e disperanti 
vi sia almeno uno dei due ex coniugi che offra qualche spazio al rispet­
to della storia e non neghi il diritto del figlio di accedere e di ricono­
scersi in una parte, importante, delle sue radici.
Ma non è detto che a questo ex coniuge il figlio debba essere af­
fidato...
LA VIA PERCORSA
Insieme all’idea guida ecco il metodo, un modo di procedere, che 
contempla, pur nella riduttività del punto di vista, una simultaneità 
di visioni.
Ne sono segno le interviste individuali a genitori e figli,7 la situa­
zione interattiva singolo genitore-figli ed, infine, l’interazione comples­
siva genitori-figli.
Come si è potuto constatare il dire/detto del narrare e del descrive­
re si articola con il fare del progettare, del giocare, del disegnare assieme.
Il mondo della parola si apre a quello dell’azione creando una situa­
zione dialettica all’interno della quale possono essere trovate confer­
me, ma anche differenze e contraddizioni, in merito all’oggetto di 
indagine.
140

---

Il legame disperante
Ovviamente per ciascuna visione occorrono gli strumenti ritenuti 
idonei ed ecco farsi strada l’analisi di contenuto, la costruzione delle 
scale di classificazione, l’interpretazione interattivo-simbolica del dise­
gno. Non ci interessano statiche diagnosi di personalità.
Il nostro orizzonte non coincide mai con quello della singola perso­
na drammatica. Anche se diamo spazio adeguato alla persona (si veda­
no le interviste individuali e l’attenzione verso i singoli all’interno delle 
sequenze interattive) preferiamo muoverci in un più ampio orizzonte 
dove operano ed agiscono altre voci. Se si vuole è lo spazio della trage­
dia e della commedia rispetto a quello del romanzo: uno spazio di rela­
tività rispetto ad uno spazio di assolutizzazione.
Ci interessa, allora, considerare come le singole persone fanno fron­
te ad eventi specifici della loro vita di relazione (la separazione e la ri­
chiesta di revisione delle disposizioni circa l’affidamento dei figli), così 
come ci interessa cogliere indizi, se mai ne esistano, della loro disponi­
bilità circa l’accesso dei figli all’altro genitore. E per questo che arti­
coliamo prospettive tra loro diverse, nel pensiero che confrontando le 
informazioni desunte da ambiti diversi si possa assumere una più ricca 
prospettiva.
Ci interessa anche, però, cogliere ciò che è essenziale, ciò che va al 
di là della scorza, degli strati superficiali, di cui, peraltro, c’è bisogno.
Ecco, allora, la ricerca di un possibile intreccio, che ha una sua te­
leologia e che, probabilmente, è ciò che tiene insieme, che dà senso e 
scopo ad una storia complessa di relazioni.
E Aristotele che ci indica la strada della complessità nella “fabula”,8 
una strada costellata di peripezie, vale a dire di mutamenti nelle con­
dizioni delle cose, e che culmina in un riconoscimento. Eccoci nuova­
mente confrontati con un passaggio che è scoperta di vicinanza e di 
parentela.
L’INTRECCIO
L’intreccio è un senso complessivo che porta in sé anche uno scopo 
e che emerge quale risposta da parte del gruppo familiare al problema 
in cui è coinvolto. Nel nostro caso si tratta delle modalità di affida­
mento dei figli in quei casi di separazione e divorzio che si rivelano 
come particolarmente difficili e sofferenti.
Comportamenti, atteggiamenti, azioni umane costituiscono, nel lo­
ro insieme, tentativi di soluzione a problemi inerenti il soddisfacimen­
141

---

V. Cigoli, C. Galimberti, M. Mombelli
to di bisogni ed il raggiungimento di desideri; ma essi abbisognano della 
presenza di altri significativi (che sono altrettanti soggetti) che posso­
no favorire od ostacolare i tentativi di soluzione.
Nella trama di rapporti che ne consegue è possibile cogliere qualco­
sa che accomuna i partecipanti al dialogo o per identità di tema affetti­
vo o per incastro di temi affettivi.
Tornando a considerare la via percorsa, il metodo, possiamo dire che 
l’intreccio emerge dal racconto fatto dalle singole persone circa le loro 
vicende, dal confronto tra le diverse persone implicate e, direi, “in sce­
na”, dal contesto socioculturale (l’istituzione matrimonio, l’istituzione 
Tribunale) e dal più ampio quadro rappresentato dalla condizione umana, 
la sua natura ed il suo destino, che ci offre il senso di qualcosa che 
permane immobile nello scorrere del tempo ed immutabile nel mutarsi 
delle forme organizzative.
L’intreccio può essere reso tramite una macrofrase ed i titoli asse­
gnati alle vicende familiari considerate ne sono un esempio.5
La risposta al giudice, sulla base della formulazione di un quesito 
da lui posto, comprenderà dunque sia la ricerca di un senso possibile 
complessivo circa una storia di famiglia agitata e messa in scena trami­
te la richiesta di revisione delle disposizioni in merito all’affidamento 
dei figli avanzata da un suo membro, sia il porre in evidenza l’esisten­
za o meno di “punti luminosi” che sono poi indizi da parte degli ex 
coniugi di collaboratività e costruttività, spesso inconsapevoli, quasi 
sfuggiti per caso in una situazione di aspro, duro e permanente conflitto.
Spetterà poi al giudice, sulla base di questi, ma anche di altri ed ugual­
mente importanti elementi, prendere la sua decisione.
Ci siamo tra l’altro accorti che con l’impianto stesso della ricerca 
abbiamo offerto a genitori e figli un contesto collaborativo pur in una 
situazione segnata da tensioni di lunga data, dolorose e drammatiche, 
quasi un luogo-palestra dove le persone hanno potuto parlarsi e non 
semplicemente e drasticamente escludersi.
In più di un’occasione si è registrato un effetto terapeutico, anche 
se questo non era l’obiettivo del lavoro che rimaneva quello di dare 
una risposta al giudice sulla base della formulazione di un quesito.10
L’AGENTE E LO SCOPO
Nel nostro ordinamento giudiziario non è richiesta una modifica­
zione oggettiva delle condizioni di affidamento come la morte di un 
142

---

Il legame disperante
genitore, o una malattia invalidante, o l’inizio di un’attività lavorativa 
lontana dal domicilio, perché si renda necessaria una revisione.
Basta che qualcuno ne avanzi richiesta. Il conflitto, così, si sposta 
dal piano privato a quello pubblico.
In genere l’accusa è quella dell’inadeguatezza a fare il genitore che, 
nello specifico, si manifesta nel condurre una vita sregolata, nel disin­
teressarsi dei figli, nell’incapacità di provvedere alle loro esigenze sia 
materiali, sia morali.
Capita anche che qualcuno, scarsamente presente ed attivo nel pas­
sato, rivendichi il proprio diritto di genitore ed offra la propria totale 
disponibilità.
In ogni caso si sente che, proprio tramite la squalifica e l’esclusione 
dell’altro, l’adulto è alla ricerca di un legame affettivo permanente, di 
un sicuro possesso. Avere con sé e per sé i figli è un modo per puntel­
lare le difese e tener lontano il pericolo della frattura e della catastrofe 
personale.
E il vivere stesso ad essere minacciato e l’anima lotta furiosamente 
per la propria sopravvivenza.
Dalla nostra ricerca emergono informazioni preziose sia in merito 
all’agente della richiesta, sia in merito allo scopo.
L’agente non sempre è uno dei genitori. Capita, infatti, che sia una 
persona della generazione precedente ad intromettersi ed a sporgere 
denuncia. L’ostilità crea alleanze e, per l’appunto, capita che un geni­
tore si allei con il proprio figlio contro l’altro coniuge.
L’influenzatore, che stimola, suggerisce, intriga, si fa così personaggio- 
chiave della vicenda. E come se né il rapporto coniugale, o la convi­
venza, né la procreazione abbiano potuto regolare le distanze.
Si è solo cercato di sfuggire ad una forza attrattiva rivelatasi smisu­
rata. Non si sa e non si può perdere una fonte di protezione, e di ener­
gia, a cui delegare compiti, in cui collocare responsabilità e contro cui 
è facile scatenarsi ed inveire. Di fronte al dilemma, che è una biforca­
zione, tra il guardare innanzi, assumendosi la responsabilità del vivere 
e provando la condizione di solitudine, e il voltarsi indietro a rimirare 
il passato per sognarlo diverso o per volerlo identico si sceglie (perché 
di scelta si tratta anche se motivata e anche se inconsapevole) quest’ul- 
tima via. E così gli dei (i propri genitori) non possono che essere i re­
sponsabili delle proprie azioni e delle sventure umane...
È questa una selva rigogliosa in cui è facile perdersi, ma che offre 
il guadagno di non pensare a sé come artefici del proprio destino ed 
abili nell’attirarsi sventure. Almeno in buona parte.
143

---

V. Cigoli, C. Galimberti, M. Mombelli
Sull’altro versante, quello dei genitori, non si può pensare ai figli 
adulti come sufficientemente capaci e responsabili. In loro sta la debo­
lezza, la facilità a lasciarsi influenzare negativamente, oppure il presu­
mere troppo di sé e il non avere la giusta e necessaria esperienza.
Il possesso dell’altro si sconta e si paga, ma evita di provare lo stato 
di solitudine che emana dal distacco. E meglio pensare di provare e 
provocare abbandoni piuttosto che assumere la condizione di solitudine.
In ogni caso l’incastro tra bisogni reciproci, dico di genitori e loro 
figli adulti, è perfetto.
L’altra informazione riguarda lo scopo della richiesta. Se ne posso­
no individuare due.
In alcuni casi si cerca un angelo giustiziere che si ponga dalla parte 
del debole e della vittima e contrasti e sconfigga il male che proviene 
dall’altro. Così, finalmente, il bene sarà diviso, e in modo netto, dal 
male.
“L’albero della conoscenza [è] piantato vicino all’albero della vita, 
tanto vicino infatti cresce la morte alla vita”.11
John Milton ci suggerisce che volendo distinguere nettamente il be­
ne dal male, volendo a tutti i costi la chiarezza, si mangia la morte.
Non è dell’uomo la chiara, immediata, definitiva coscienza di bene 
e di male. Bene e male si oppongono, ma anche convivono in aree d’in­
certezza e non possono fare a meno l’uno dell’altro.
In altri casi, invece, si cerca qualcuno che sancisca la vittoria defi­
nitiva.
Si è sbaragliato l’avversario sul campo. Eccolo; adesso è ridotto in 
miseria morale e materiale. È pazzo, inabile, deviarne. L’hanno rico­
nosciuto e certificato anche gli esperti. Non resta che la legge inter­
venga per riconoscere uno stato di fatto.
Così il giudice si fa, da angelo giustiziere, scrupoloso notaio che regi­
stra il risultato di una strategia dipanatasi in scaramucce e grandi bat­
taglie. C’è da registrare un passaggio di proprietà e l’acquisizione di 
nuovi territori.
Va da sé che in tale ambito è avvantaggiato chi tiene a portata di 
mano il trattato Della guerra del barone Karl von Clausewitz...12
L’ORDINE EVOCATO
La richiesta della revisione delle disposizioni decise a suo tempo dal 
giudice e concordate dai genitori in merito all’affidamento dei figli è 
144

---

Il legame disperante
un evento con il quale si dà veste pubblica, tramite una procedura lega­
le, al perdurare del conflitto tra gli ex coniugi ben al di là della separa­
zione legale.
I conti sono rimasti aperti, la lotta acerrima per dimostrare le pro­
prie buone ragioni e per colpevolizzare e squalificare l’altro quanto mai 
viva.
Tra le caratteristiche àeWhybris vi è proprio quella di impegnarsi fi­
no allo stremo, fino a farne ragione e senso di vita.13
Fanno da timone la minaccia, la bugia, il tentativo di insediarsi nel­
l’altro per dominarlo.
Un tale conflitto rischia di travolgere l’esercizio della funzione ge- 
nitoriale e di uccidere la storia familiare.
Le intense passioni accecano, la vista ne è turbata e facilmente ci 
si instrada su una pista inadatta.
E il caso dell’imboccare la porta del Tribunale per ottenere una re­
visione delle disposizioni. Ci si illude, come abbiamo visto, in merito 
alla presenza di un angelo giustiziere che cacci il male nel suo regno 
e una volta per tutte. Si giura che una volta emessa la sentenza la di­
sputa avrà termine, salvo riprenderla immediatamente non appena la 
si valuterà come ingiusta.
Oppure si fa fede sull’esistenza di uno scrupoloso notaio il cui com­
pito è quello di annotare annessioni e registrare passaggi di proprietà. 
Dopo di che, finalmente, ritornerà a governare la pace.14
Eppure in questa condizione di illusione e in questo instradarsi su 
una pista inadatta è presente un bisogno impellente che richiede e re­
clama un giusto soddisfacimento.
Per comprenderlo è bene rivolgerci al comportamento concreto del 
giudice.
Direi, intanto, che egli sente di intervenire in un’area privata ed in 
una patologia, vale a dire in un discorso di patimento individuale e 
familiare. Egli sa che, in generale, le persone separate e divorziate tro­
vano da sé le soluzioni man mano ritenute più idonee e che l’affida­
mento dei figli all’uno o all’altro genitore segue ed è segnato dalla 
reciproca evoluzione della vita._
Ma in alcune situazioni, proprio quelle di cui qui ci occupiamo, in 
cui manca anche dopo parecchio tempo un accordo tra le parti, gli si 
richiede addirittura di decidere come e dove le persone del disciolto 
gruppo familiare debbano vivere.
Sente, inoltre, che è portato a viva forza a confrontarsi con un tema 
delicatissimo che attiene ad ideali, valori, idee in merito al rapporto 
145

---

V. Cigoli, C. Galimberti, M. Mombelli
tra genitori e figli. Ed assai facile è, in questi casi, prendere le parti 
di qualcuno contro qualcun altro.
Non a caso, di frequente, il giudice si affida alla prudenza. Essa, 
come dice Alberto Magno, consiste nel cercare di conoscere, valutare, 
deliberare correttamente su ciò che è in nostro potere compiere.15
Si avverte qui la lezione dello Stagirita che definiva “prudenza” la 
retta azione tra gli agibili.
Auriga delle virtù, la prudenza è una scienza pratica ordinata alla 
volontà che sceglie con accortezza ciò che giova tralasciando ciò che 
ostacola.
E così il giudice per decidere vuole avere informazioni adeguate.
A tale proposito va detto che abbiamo rilevato differenze in merito 
ai quesiti posti ai consulenti tecnici d’ufficio da parte del Tribunale 
dei Minorenni e da parte del Tribunale Ordinario. Il primo chiede per 
l’appunto più ampie informazioni, oppure vuole operare un confronto 
tra punti di vista diversi, mentre il secondo vuole avere informazioni 
più dettagliate circa le conseguenze dell’affidamento ad uno o all’altro 
genitore o elementi di giudizio per la situazione più confacente all’in­
teresse dei figli, quasi un salvataggio dei deboli...
Abbiamo anche riscontrato una situazione in cui i due Tribunali han­
no agito lo scisma coniugale prendendo rispettivamente le parti dell’u­
no o dell’altro coniuge, diventando così inconsapevoli attori di una 
dinamica familiare sicuramente appassionante.
Sono casi in cui la prudenza e con essa l’accortezza ed il senso del 
limite vengono meno. Ma, ciò nonostante, ci sono utili per cogliere 
ciò che agita e che muove le anime.
Fare richieste minuziose ai consulenti, quasi tese a sollevare il giu­
dice dal suo compito, oppure emanare sentenze in cui si divide il luogo 
abitativo o si stabiliscono tempi precisi di permanenza dei figli presso 
un genitore sembrano essere modi di reagire a ciò che è avvertito co­
me caotico e demoniaco.
Con il dettaglio si pensa di dare e fare ordine.
Ed è proprio di ordine che gli ex coniugi abbisognano. Si reclama 
una cornice, si richiede un controllo sulle passioni che travolgono e man­
dano in rovina, si abbisogna di un limite. L’angelo giustiziere e lo scru­
poloso notaio ne sono allora due significanti. In mezzo a ciò che è 
confuso, violento, assordante si ricerca il filo dell’ordine.16 Ma non si 
sbroglia di certo la matassa ricorrendo al dettaglio...
146

---

Il legame disperante
L’ABBAGLIO
La luce troppo intensa abbaglia la vista, illude ed inganna. Eppure, 
come si è visto, la stessa luce illumina un tema cruciale.
Si evoca infatti il bisogno di ordine e si reclama un limite.
Solo che non è la Legge, il nomos, che pure lega ed ordina, a potere, 
da sola, far fronte all’ostacolo.
Va chiamata in scena la compassione. Solo se si avverte una comu­
nanza di destino, se si ha qualche rispetto per il dolore di vivere e, 
direbbe il poeta, se si sa prendersi per mano al di là della differenza 
e dell’acuto contrasto è possibile ordinare.17
Ogni azione drammatica inizia non appena vien meno e muore qual­
cosa che è ordine. Uhybris scardina l’ordine che è armonia sognata, 
uno stato edenico volto a tener lontano il male.
Il bene, dice Alberto Magno, è ordine ed esso diffonde se stesso; 
e l’ordine è un aspetto costitutivo della congiunzione matrimoniale.
Ma se c’è un luogo in cui è forse possibile distinguere tra paradiso 
terrestre e cruda terra ed in cui è possibile cercare di manipolare esa­
cerbanti conflitti questo è un luogo di anime e di rapporti tra anime, 
un luogo di psico-terapia.
E uno spazio temuto in cui si interpone il pensiero e si sospende 
l’azione che fonda lo svolgersi del dramma.
Pensare è un modo di allargare il mondo dei significati connessi ai 
comportamenti ed alle azioni, un modo che spinge la persona verso l’i­
solamento, a farla monade vulnerabile e solitaria.
Robert Beavers ha parlato dell’esistenza in numerose vicende uma­
ne, tra cui il matrimonio, di un “patto scellerato”, in cui l’inconsape­
vole accordo è quello di fare una lotta infernale per evitare una guerra 
interiore.18
L’occuparci di strutture e di significati delle relazioni umane ci spinge 
a collegarci, prima o poi, ad un teatro interiore a sua volta frutto di 
vicende relazionali esperite ed interpretate sulla base di bisogni e strut­
ture mentali disponibili.
È all’opera l’ambiguità, proprio quella che la teoria, nella sua prete­
sa assolutista, non sopporta.
E allora bisogna saper giocare al rimando.
Si tratta di accogliere il codice condiviso dagli ex coniugi e dai loro 
familiari che parla del bisogno di controllo deW'hybris e del bisogno di 
ordine. Occorre, però, riconoscere che se mai potrà esserci conversio­
ne da tragedia a commedia essa riguarda uri percorso interno alle per­
147

---

V. Cigoli, C. Galimberti, M. Mombelli
sone sul tema specifico dell’esercizio della funzione genitoriale. I figli 
per cui si lotta possono cioè essere strumento di accordo e mezzo per 
lenire il dramma coniugale.
Si tratta di un percorso individuale alla presenza, almeno in buona 
parte, dell’altro genitore; si tratta dell’acquisizione di coscienza di sé 
e di misura che sono poi le fondamenta del dettato apollineo.19
Non sono di certo prescrizioni e provvedimenti del giudice che pos­
sono dar luogo a mutamento. Ciò nonostante essi restano necessari in 
quanto rispondono al bisogno di ordine e in quanto rivelano, vale a 
dire sono in grado di “smascherare” e mettere a nudo illusioni ed an­
gosce proprie alla condizione umana ed al suo destino.
Altra è allora la strada da percorrere; eppure essa non può che esse­
re anticipata e preparata dal ricorso e dal rifugio nella legge.
Non resta allora che entrare nell’ottica della progettualità e pensare 
a possibili collaborazioni tra Tribunali e Servizi. Per collaborare, pe­
rò, occorre saper riconoscere non solo ciò che differenzia, ma anche 
ciò che accomuna...
IL QUADRATO SEMIOTICO
Algirdas Julien Greimas parla dell’esistenza di un quadrato semioti­
co come schema formale anteriore ad ogni investimento semantico e
Recuperabilità
Insanabilità
Legame/Vincolo
Distacco/Scisma
Figura S II quadrato semiotico
148

---

Il legame disperante
che ha in sé una relazione tra contrari, una tra contraddittori ed una 
di implicazione.20
Applicando tale quadrato al macrotesto costituito dall’intero lavoro 
di ricerca è possibile ricavare un modello (figura 8), in cui recuperabili­
tà ed insanabilità costituiscono i contrari, così come legame/vincolo ri­
spetto a distacco/scisma.
L’insanabilità, relativamente al rapporto ed al contratto coniugale, 
implica un processo di distacco con la conseguente possibilità di nuovi 
investimenti affettivi. La recuperabilità implica, tramite il richiamo alla 
lealtà, il provare senso di colpa per il male che si può provocare e l’av­
vertire vergogna per il venir meno di ideali di unità, il rafforzamento 
del legame/vincolo.
Sono allora contraddittori recuperabilità e distacco/scisma, così co­
me insanabilità e legame/vincolo.
Se introduciamo la variabile tempo, ponendo in relazione sequenze 
di avvenimenti in costante movimento, è possibile riscontrare come 
la crisi coniugale non esita in distacco/scisma, oppure esita, come ve­
dremo, in una forma particolare e maligna di tentativo di distacco.
Il tempo, cardine ed origine del mondo, scorre ineluttabile, ma le 
anime sono in grado di sospenderlo, di neutralizzarlo, oppure di anti­
ciparlo e fuggirlo. E come se esso non collaborasse a lenire ferite e ad 
allontanare rancori, e non aiutasse a varcare la soglia.21
Paradossalmente deve invece garantire, proprio tramite una sospen­
sione o la proiezione nel futuro, il senso di continuità.
Può succedere, ad esempio, che ci si muova in modo erratico tra re­
cuperabilità ed insanabilità. La meta inconsapevole di questo movimento 
contraddittorio è quella di non abbandonare la speranza.
Si continua a sperare e questo è disperante.22
Ecco l’intreccio comune a parecchie vicende di relazione coniugale 
ed ecco anche la sua teleologia!
La testa è rivolta all’indietro, si rimira costantemente lo stesso pae­
saggio che mai è stantio, mai viene a noia. Piuttosto ci si ostina a vo­
lerlo diverso ed a volerlo modificare: “Se lui avesse voluto...; se lei 
solamente avesse fatto sì che...”
Ecco le aperture ipotetiche ricorrenti.
Solo la macchina del tempo “ideata” ai primi del secolo da Herbert 
George Wells potrebbe venire in aiuto.23 Si tornerebbe indietro e si 
modificherebbe il corso degli eventi agendo su qualche particolare mec­
canismo. È, del resto, quello che alcuni famosi psicoanalisti hanno so­
gnato, credendoci fermamente...
149

---

V. Cigoli, C. Galimberti, M. Mombelli
Non ci si serve del passato come guida per il presente ed il futuro; 
esso, piuttosto, è indigesto ed indigeribile e sempre per qualche azio­
ne e comportamento altrui. Oppure la testa è rivolta verso un futuro 
ipotetico, nell’attesa che si sostanzia di una conversione che può sem­
pre avvenire e che comunque riguarda l’altro. Ecco un ulteriore ele­
mento base: l’altro come fato, come destino da subire, ciò da cui dipende 
la propria vita. Ciò che si spera e non si può non sperare è che nell’al­
tro ci sia una conversione, un mutamento di rotta.
E così mentre incessantemente ci si agita tutto rimane sospeso.
Ma eccomi alla seconda modalità che parla di un tentativo partico­
lare di distacco. La violenza contro i corpi e contro le anime ha insce­
nato una parabola discendente, una catastrofe. Essa, però, è riferibile 
ad uno ed uno soltanto. È lui (lei) il colpevole. Una volta di lui (di lei) 
liberatisi ci si leverà di dosso il male e si farà l’esperienza della pace 
e dell’ordine. Non resta che cancellare questa parte del passato e proiet­
tarsi nel futuro. È questo che si spera e non si può non sperare.
Il sogno che guida entrambe le modalità, due fuochi di un’unica el­
lisse, pare proprio quello di un luogo beato in grado di espellere le con­
dizioni di isolamento, estraneità, marginalità e, con esse, il male e la 
sofferenza che provoca. Nel luogo beato stanno sia Vunità originaria, 
sia lo stato felice dove non si pensa il male.
In tal modo è possibile coprire la vulnerabilità, lo stato di bisogno, 
la colpa che contraddistinguono l’essere uomini.
Da questo sogno non è possibile svincolarsi; la sua matrice è paradi­
siaca o, come direbbe Friedrich Nietzsche, dionisiaca.24
È allora comprensibile ciò che Ovidio, salda colonna dell’arte di amare 
e dei rimedi contro l’amore, indica come la difficoltà della (sua) tera­
pia: “Un animo insofferente e ancora ribelle alle cure respinge e odia 
le parole di chi lo consiglia. Lo affronterò più facilmente quando si 
lascerà toccare le ferite e sarà pronto ad accogliere la voce della veri­
tà”.25
Non potrebbe essere che proprio tramite i figli, i segni del dramma 
personale, sia possibile, sostenendo le funzioni genitoriali, toccare e 
lenire le ferite?
RECUPERABILITÀ E INSANABILITÀ
Nel quadrato semiotico recuperabilità e insanabilità si collocano co­
me contrari. Essi attengono al legame ed alle condizioni di una sua per­
150

---

Il lenirne disperante
manenza oppure di un suo scioglimento sia nel mondo interiore, sia 
in quello delle relazioni quotidiane.
Se il conflitto è insanabile per entrambi i coniugi è possibile disto­
gliere lo sguardo, non senza aver provato pena così come angoscia per 
il presente ed il futuro. Il distogliere lo sguardo è sorretto ed aiutato 
dal compiere nuovi investimenti affettivi, vale a dire coltivare di nuo­
vo il proprio sogno con qualcun altro, o, ancora, dall’assumere uno sguar­
do ironico, a tratti cinico, nei confronti del vivere. Sono modi, com’è 
noto, per trattare il dispiacere e la caduta dell’illusione che comunque, 
di tanto in tanto, può rispuntare.26
Se invece si nega l’insanabilità, e nel gioco delle parti basta che sia 
uno a farlo, si evita di trattare la perdita.
Si può, così, sempre sperare che l’altro si corregga, cambi, guarisca 
la sua malattia che si esprime nella violenza e nella mancanza di sensi­
bilità. Il tempo è sospeso e non si decide. Perché tagliar via? Ci può 
sempre essere un evento, non si sa quando, che può modificare la con­
dizione attuale e ripristinare il “bel tempo antico”. Si chiama in causa 
Tyche, la casualità e la fortuna, e si nega Ananke, la necessità.27
L’importante è non disperare...
Oppure si crede di rendere impossibile la recuperabilità escludendo 
totalmente l’altro, tagliandolo via dal rapporto, da qualsiasi rapporto, 
facendogli provare la condizione infernale.
È nel corpo dell’altro e nel suo essere che si concretizza la fonte del 
male e della sofferenza perché lì è la colpa.
Così si può tener vivo il sogno di un luogo beato in cui regnano so­
vrane armonia e pace. E solo questione di vacanza, di temporanea as­
senza a causa dell’altro. Il futuro sarà diverso.
L’importante è non disperare...
In entrambi i casi l’altro è la mania.
La furia che possiede, l’ossessione che invade e tormenta fanno sì 
che non si tratti di sé e non si dialoghi con se stessi e non ci si confron­
ti con un futuro incerto slegato da un presente/passato, eppure ad esso 
connesso. L’altro, struttura portante dell’io, serve solo come deposito 
e non si fa specchio che riflette.
LIBERA ME A MALO
Il fissare lo sguardo sullo spazio della relazione costringe, prima o 
poi, a volgere lo sguardo verso il mondo interiore. Vale anche il con­
isi

---

V. Cigoli, C. Galimberti, M. Mombelli
trario, ma in genere, preferiamo avere una visione unica e totalizzan­
te, coltivare un unico genere terapeutico e lì, magari, perderci.
Dovremmo tagliar corto con le pretese di superiorità di un modello 
di comprensione psichica centrato sulla singola persona, oppure sulla 
relazione diadica, o, ancora sulle relazioni gruppali e familiari.
Ogni genere letterario ha una sua competenza, suoi strumenti ed un 
suo stile. Esso è, nel contempo, orizzonte e campo di riferimento.
Si ritaglia il mondo con uno sguardo e facilmente si è portati a pen­
sare che sia lo sguardo. Così si coltiva l’ideologia e si pretende quella 
superiorità che deriva dalla completezza e dal possedere la verità. Si 
abbandona la via segnata dalla sapienza greca che indica come il tema 
della conoscenza e quello dell’inganno siano congiunti.28
L’ansia di primeggiare nella conoscenza, il competere dialetticamente 
per affermare ed espandere la propria parola rischia di allontanarci da 
una visione iniziale articolata e complessa. E solo, infatti, da un’atten­
ta considerazione dei problemi e delle risorse esistenti che è possibile 
tirare fili diversi ognuno dei quali adatto ad una specifica situazione di 
sofferenza ed a quel momento specifico della vicenda umana.
Mancando tale visione, che è poi misura, è facile che l’orgoglio prenda 
il sopravvento. Non si può, così, accogliere l’incertezza che attraversa 
la complessità.
Come si fa, ad esempio, ad escludere la dimensione familiare dalla 
sofferenza di un bambino o di un adolescente? Eppure un bambino 
o un adolescente possono richiedere un’attenzione specifica per sé in 
quanto persone.
Ci è allora richiesta, in quanto terapeuti, una duttilità che si espri­
me nel saper cambiare genere letterario, oppure nel riconoscere che al­
tri, meglio di noi, sanno coltivare un dato genere.
Nel caso della richiesta di revisione delle disposizioni circa l’affida­
mento dei figli siamo confrontati con più persone, con una situazione 
(la separazione coniugale), con un evento (la richiesta di revisione che 
parla di “cronicità” del conflitto), con la vicenda umana ed il suo de­
stino (ciò che le è specifico come nascere e morire, avere una parente­
la, sognare e desiderare, provare colpa e vergogna).
Può essere un gioco di scatole cinesi; ma non si comincia neppure 
la ricerca se non si vuol giocare e se non si sta al gioco.
Così siamo stati portati a considerare il modo con cui le singole per­
sone delle “nostre” famiglie cercano di far fronte alla situazione ed al­
l’evento insieme al modo con cui, volenti o nolenti, intrattengono un 
dialogo con l’altro e con gli altri.
152

---

Il legame disperante
Tra queste modalità vi è quella, già trattata, di liberarsi della colpa, 
localizzata ed incistata nell’altro. La persona e la fonte del male coin­
cidono. Occorre difendersi aggredendo e distruggendo e lo si può fare 
in maniera aperta o subdola. Meglio, infatti, se l’altro si rovina con 
le sue stesse mani.
Si nega che anche l’altro possa essere in qualche modo fonte di bene 
e risorsa per i figli; è in sé che si trattiene disperatamente tale fonte.
Strappare il figlio all’altro è allora fargli provare l’inferno, luogo di 
tormento incessante proprio in quanto mancante di speranza.
Una natura buona è stata corrotta; i capi di accusa si accumulano; 
ecco, è lui (è lei) la fonte del male. Occorre liberarsi di chi attenta e 
perseguita per poter sperare di vivere una condizione naturale di ar­
monia e benessere, che, invece, è naturale di un altro mondo dove non 
c’è morte e dove non si mangia all’albero della conoscenza.
Il legame si è fatto veleno, malattia, follia. E all’altro, in quanto col­
pevole e deviante, che tocca assumere la sofferenza; ma quest’altro ha 
una visione consimile. Adamo ed Èva all’uscita del Paradiso Terrestre 
si lanciano reciproche accuse...
“Giro giro tondo, casca il mondo, casca la terra, tutti giù per terra!”
Sembra questo il gioco preferito, quello inventato durante le pe­
stilenze.29
LO SPAZIO DELLA RELAZIONE ED IL RAPPORTO BAMBINO
Incontrando famiglie ci si imbatte in una rappresentazione condivi­
sa circa il luogo dove si gioca la salvezza o la dannazione.
E lo spazio della relazione, un vuoto che si riempie di atti concreti 
e una forma che “si lega” tramite bisogni, desideri e paure reciproche.
È qui che bene e male si scontrano e si confrontano.
Il legame tra le persone serve a fare famiglia. Si creano sentimenti 
di alleanza, solidarietà, condivisione. Si “appartiene a”, si sente una 
comune matrice, qualcosa che salda e trattiene di fronte ad eventi im­
petuosi quali la malattia, la morte, le passioni maligne sempre in grado 
di scalzare e sradicare.
La famiglia, così, si fa anche casa interiore.
Solo che i legami concreti, quelli di filiazione, di consanguineità e 
quelli basati sull’accordo e lo scambio (com’è del matrimonio e della 
convivenza) nella loro dura realtà impattano contro l’illusione e la scon­
volgono. Si sogna unità e si ritrova divisione e scisma, si anela amore 
153

---

V. Cigoli, C. Galimberti, M. Mombelli
e si fa l’esperienza dell’odio, si vuole giustizia e si vede l’ingiusta dif­
ferenza.
Nel rapporto tra una cosa e l’altra potrebbe essere una questione 
di quantità, ma anche la quantità è soggettiva. Può, ad esempio, non 
bastare una buona quantità di amore e di giustizia.
Capita così che la famiglia faccia paura. Si teme, nel presente, la 
mancanza, già esperita, di condivisione e solidarietà.
E fa paura anche perché non si riesce a trovare la giusta misura tra 
bisogno di legame e bisogno esploratorio. Si pensa solo in termini op­
positivi; o si è legati e miseramente dipendenti, o si è liberi e total­
mente autonomi.
Non c’è area di confine, non c’è zona franca dove si scende a pat­
teggiamenti. Le cose devono essere chiaramente distinte.
Il prodotto della relazione, a sua volta, è {come se fosse) un bambino.
Può essere Vin-fans (il senza parola che può avere o non avere il di­
ritto di possederla) o il fanciullo (il futuro, la fragilità, l’imprevedibilità).
E un bambino che si può perdere e così restare senza trama vitale, 
senza futuro; oppure un bambino da reinfetare per cominciare tutto 
da capo, o un bambino da curare e da difendere dai pericoli; o un bam­
bino da temere perché imprevedibile. Più facile che egli rappresenti 
contemporaneamente vari aspetti che entrano in conflitto tra di loro; 
altrettanto facile che un eccesso di rappresentazione finisca per negare 
la specificità e l’essere persona del bambino.
Così lo spazio della relazione si fa bisogno/paura di famiglia ed il pro­
dotto della relazione, agli occhi di ciascuno, bambino da cui non scol­
legarsi.
La pena che ne conseguirebbe potrebbe essere il proprio perdersi.
EVITARE L’ISOLAMENTO, L’ESTRANEITÀ E LA MARGINALITÀ
I figli, nella lotta di un genitore per averli presso di sé ed escludere 
l’altro, acquistano all’interno della vicenda di una mancata ed impos­
sibile separazione significati peculiari.
A cosa il figlio dà voce all’interno di un processo disperante?
Egli è l’abbandonato, il dimenticato, colui che è passivo ed indife­
so, in costante stato di bisogno e di pericolo. Ciò che si prova è pena 
acuta e ciò che si è spinti a fare è proteggere e difendere.
Ed in effetti con la separazione si perde il luogo sicuro, anche se così 
spesso agitato e tempestoso, quello garantito dall’“ufficio della madre” 
154

---

Il lenirne disperante
fonte di vita e di bene, cui consegue, per qualche colpa, una condizio­
ne sentita come penosa ed infera.
All’uscita dal Paradiso Èva, posseduta dal dolore e raggelata dal pe­
ricolo, suggerisce ad Adamo due modi per non dare alla morte il suo 
goloso frutto, la vita. Si tratta della dura astinenza, in modo da non 
procreare altri candidati alla morte, e del suicidio, un colpirsi per col­
pire la morte. Solo la fede in un futuro migliore può far coltivare la 
speranza, ma essa vacilla e si perde.
Il terrore dell’isolamento, una condizione di esclusione del rapporto 
che, come si è visto, è fonte di vita, non consente di valutare i vantag­
gi del separarsi. Si può ben dire che le cose si dividono per crescere 
o che la statica unità è contro la vita, resta il fatto che la separazione 
è vissuta come l’inferno da qualcuno creato (l’altro) e che si esprime 
con la condizione dell’isolamento.
Appresso l’isolamento sta l’estraneità. Essa consiste nell’essere fuori 
da sé, nel non avere matrice e radice e, conseguentemente, nel fluttua­
re e perdersi nel vuoto.
Si può trovare il proprio figlio estraneo allorché, dopo essere stato 
con l’ex convivente, fa ritorno. Egli porta il segno di una insopporta­
bile mancanza di riconoscimento e di possesso di sé.
L’altro elemento della triade è la marginalità. Essa si esprime nel­
l’essere periferici, ai margini, per l’appunto, dei rapporti familiari e 
sociali, oppure nell’essere costantemente ai limiti del dramma.
È in discussione la sopravvivenza stessa del corpo e dell’anima dato 
che è proprio nelle condizioni di marginalità che si situano mancanze 
e carenze, sfruttamento ed abuso.
Si vive il figlio come marginale relativamente all’altro membro della 
diade e ci si appropria di lui per poter tagliare via da sé qualcosa di 
dannoso che è per l’appunto il pericolo della propria marginalità.
Volere i figli presso di sé, sentirli propri ed esclusivi dà voce ad una 
vicenda interiore dell’adulto. Si è notato dalla ricerca come assai facil­
mente i genitori trattino i figli da pari. Non è solo paura della diffe­
renza (gerarchia), è anche questione di eccesso di vicinanza; sono troppo 
se stessi...
LIBERARSI DELL’ASSURDO E DEL DISORDINE
Ci si libera dell’assurdità volendo introdurre a tutti i costi la norma­
lità. Il normale è ragionevolezza, misura, condivisione.
155

---

V. Cigoli, C. Galimberti, M. Mombelli
L’assurdo è, invece, una ciste di bizzarria, di animalità incontrolla­
ta, di appetiti concupiscibili ed irascibili.
Cercando in tutti i modi di liberarsi del partner si vuole, tramite 
il possesso esclusivo dei figli, cancellare la storia, di cui pure essi sono 
segno, e con essa, le proprie azioni e la propria responsabilità.
Ma i figli possono anche essere indizio e fonte di disordine.
Possono causare crisi e fratture, mettersi tra i coniugi e sedurne uno 
mettendolo contro l’altro.
L’ordine, lo si è visto, è disposizione armonica, è misura, discrezio­
ne, buona regola come quella di fare agli altri ciò che vogliamo sia fat­
to a noi.
Gli si oppongono la vanagloria, tesa a superare i limiti naturali, e 
la cieca convinzione che non può produrre altro che violenza.
Capita anche che si avverta la propria condizione come irrecupera­
bile, ma, per poter continuare a sperare, si faccia inconsapevolmente 
cadere su uno dei figli la prognosi-trappola dell’irrecuperabilità. Egli 
ha qualche vizio, qualche stortura che si fa marchio indelebile.
Il disordine, però, è anche differenza inaccettabile.
Un figlio può avere un handicap. Si tratta di una ferita che non può 
essere sanata e di un limite vergognoso che non può essere integrato.
Allora ci si divide le parti: qualcuno si assume la paura, l’agitazione, 
il turbamento, qualcun altro la dedizione totale, la convinzione in un 
futuro senza ferita e senza vergogna.30
Il problema e la sofferenza sono comuni, ma solo la netta distinzio­
ne e l’eliminazione di ogni contatto con la tenebra permette di soprav­
vivere. Potremmo parlare d’illusione, ma ciascuna vita abbisogna di 
illusione.
Come risulta dalla ricerca, e come già si è accennato, una caratteri­
stica costante dell’interazione singolo genitore-figli è quella di trattare 
questi ultimi alla pari. Ci si ritira di fronte al rifiuto di un figlio, si 
confonde attenzione ed accoglienza con permissività, si usa improvvi­
sa durezza di fronte ad un comportamento imprevisto. Oppure a loro 
ci si affida, quasi capovolgendo le generazioni, restando così intrappo­
lati nella confusione.
E dunque ricorrente la difficoltà di trattare la differenza tra le ge­
nerazioni.
Domina Priapo, tanto padre quanto figlio, dio della confusione e 
del tempo inconscio (cioè dell’atemporalità).
“Tempo (è) in luogo dell’unico principio di tutte le cose” afferma 
Orfeo dal nome famoso.31
156

---

Il legame disperante
Esso introduce cesura e differenza; tramite la successione dà vita 
alla possibilità stessa di raccontare e ricordare. Non a caso Mnemosi- 
ne, augusta dea orfica, è madre delle Muse?2
Si direbbe insomma che la troppa vicinanza nega l’alterità. La pre­
senza dell’altro, simile in quanto persona umana, ma diverso in quan­
to ad età ed a condizione di bisogno, non può essere assunta che in 
maniera flebile e discontinua. L’altro non può essere ascoltato, eppure 
si parla sempre di lui.
I FIGLI CONCRETI
E i figli? Cos’è possibile dire centrando lo sguardo su di loro, sem­
pre attenendosi a quanto è emerso nella presente ricerca?
Sembra innanzitutto potersi dire che appaiono scarsamente familia­
ri con l’espressione dei propri sentimenti e dei propri pensieri; che ab­
biano, cioè, poco “spazio”.
Emergono soprattutto incertezza e disorientamento. Pare che siano 
facilmente disponibili ad essere il segno di ciò che rimane sospeso.
D’altronde si vive di influenze; esse sono ineluttabili e necessarie 
ed a volte, si sa, diventano malattie.
Le reazioni riscontrate relativamente alla loro condizione possono 
così essere riassunte: si vuole a tutti i costi riunire chi è diviso, oppure 
si cerca di trarre qualche vantaggio dalla situazione, come quello di 
guadagnare o riguadagnare un posto di centralità, o, anche, di potersi 
muovere da una parte all’altra a seconda dell’interesse.
Né manca chi vorrebbe fare il giudice ed assurgere al ruolo di giusti­
ziere che decreta di chi è la colpa.
Come afferma Edgard Beai l’età dei figli influenza la forma con cui 
si esprime la risposta alla separazione dei genitori, ma ciò che ha mag­
gior peso è il posto che, nel tempo, il figlio occupa nel processo di iden­
tificazioni e proiezioni attuato dai membri divisi della coppia.’3
Direi che è anche questione di qualità dei processi. Difatti è qui ri­
corrente oltre ad una proiezione che dà luogo a travisamenti, un’iden­
tificazione di tipo adesivo. Esse, nel loro congiungersi, rendono assai 
difficile sentire e capire l’altro nella sua specificità.
Riconosciamo qui quel segno tipico, foriero di sofferenza, che con­
siste nel richiedere a qualcun altro (specie ai nostri figli) di immergersi 
in parti precodificate rigidamente e che sono attinenti ad un’altra sce­
na che non può essere riconosciuta. E quella in cui si agitano angoscia 
157

---

V. Cigoli, C. Galimberti, M. Mombelli
e dolore e che esita da una vicenda di separazione che sembra non in­
tegrabile. E come se si dovesse frantumare la coerenza di sé e spezzare 
il sentimento di continuità.
Ciò non toglie che i figli avvertano anche presenza e segni di dispo­
nibilità dei loro genitori.
Tali e tante sono le variabili e le occasioni interattive che si intrec­
ciano nell’orientare e nello strutturare il comportamento umano che 
sarebbe sciocco voler fare previsioni sul futuro.
Cassandra trova numerosi epigoni in un ambito di lavoro che facil­
mente si nutre di anormalità e di devianze e non sa cogliere le illusioni 
vitali e la sofferenza del vivere.
Noi qui possiamo parlare solo dell’interazione osservata genitori-figli.
Interazioni con gli stessi partecipanti al dialogo in un altro conte­
sto, così come interazioni dei figli con altri adulti significativi potreb­
bero fungere da risorsa. L’orizzonte permane limitato.
È certo, però, che le gravi difficoltà a separarsi degli ex coniugi ed 
a mantenere una certa condivisione in quanto genitori costituiscono 
una prova in più, per i figli, nel vivere la vita.
L’INDIVIDUAZIONE DETESTABILE
Incontrando questi nostri familiari direi che noi partecipiamo, co- 
m’è della tragedia, ad un atto rituale di sofferenza; una sofferenza che, 
peraltro, non può essere pienamente assunta dalle persone in causa.
Mentre sogniamo riconversioni e liete conclusioni, com’è della com­
media, e non a caso nell’antichità la vicenda drammatica era articolata 
in una trilogia che si concludeva con un racconto comico-satiresco uti­
le a non far precipitare lo spirito, ci troviamo dinanzi un intreccio per 
sua natura drammatico.
I ricercatori, come è per il coro greco, ne sono toccati. Contempla­
no e vengono a conoscere qualcosa in merito alla vicenda umana, dun­
que a loro stessi; non possono evitare di esserne contagiati interiormente. 
Il lavoro di ricerca e di conoscenza esige di certo misura e controllo 
eppure si prova naturale simpatia e vicinanza verso chi soffre, sbaglia 
e lotta strenuamente avvolto nell’illusione.
Non è del resto casuale che le tragedie si svolgano attorno ad una 
ristretta cerchia di famiglie, quelle di Oreste, Edipo, Tieste, Alcmeo- 
ne, Meleagro... E nello spazio dei rapporti familiari che la tragedia trova 
il suo humus.
158

---

Il legame disperante
Sospendere l’azione aggressiva, mettere al centro il pensiero, aver 
riguardo (un guardare di nuovo) verso ciò che sta avvenendo è, con 
tutta probabilità, fonte di troppo pericolo. Ci si potrebbe confrontare 
con la condizione di isolamento, estraneità, marginalità, oppure si do­
vrebbe assumere il senso di colpa per l’attacco al legame, all’“ufficio 
della madre” che è quello di dare la vita e che dà vita, e che provoca 
la cacciata dal Paradiso del rapporto. Turbamento e vergogna per la 
colpa potrebbero essere insopportabili.
Si sarà notato; per quanto gli ex coniugi cerchino nuovi legami op­
pure tornino nelle famiglie di origine, è proprio quel rapporto che con­
ta e che sovrasta gli altri.
Come a dire che è da lui che ci si aspettava vita e salvezza. E così 
il fallimento è intollerabile. Il tempo viene sospeso, la testa è rivolta 
all’indietro. Il cannocchiale rivoltato rimpicciolisce e respinge il pre­
sente. Il futuro, a sua volta, è ingovernabile, non essendo connes­
so a scelte e decisioni possibili nel presente. Si sostanzia di un “quan­
do” (quando non sarà più così strano, quando guarirà, quando si rav­
vederà...) indefinito ed indefinibile utile però a mantenere viva la spe­
ranza.
Vivere per una forma immarcescibile di rapporto stacca dal fluire 
della vita e rende tutto indistinto.
Si sente odore di un’unione antica...
Un pensiero, non pensabile, ma che agisce concretamente nel vivere 
la vita comunque si impone: separarsi ed individuarsi è detestabile,34
Svanisce l’elemento soggettivo, si odia il principium individuationis, 
si sogna e si insegue un’unità originaria.
Il testo ed il tono sono drammatici.
Per accedere all’unità originaria, una condizione pensata come na­
turale, si può anche vivere a lungo in Purgatorio le cui pene sono sì 
assimilabili a quelle dellTnferno che, però, manca della speranza.
Nell’altro caso l’angoscia non è determinata dal pericolo dell’isola­
mento, ma da quello relativo alla colpa. C’è stata imprudenza, negli­
genza, inosservanza della legge. Le proprie azioni o le omissioni hanno 
contravvenuto alla norma che è ordine. Tutto ciò non è ammissibile e 
non è integrabile.
Ne conseguirebbe l’allontanamento dal luogo beato e la triste con­
dizione di esuli figli di Èva.
No; non si è fatto nulla contro il dono della vita; la colpa è dell’al­
tro, è di lui (lei) che occorre liberarsi; è lui (lei) che ha rovinato una 
condizione beata.
159

---

V. Cigoli, C. Galimberti, M. Mombelli
Solo che aggredendo e negando la storia, una storia a cui abbiamo 
compartecipato, ci si mutila. Ecco la nemesi...
K differenza dell’altra trama qui non si sospende il tempo, ma si at­
tuano fughe nel futuro. E il futuro dei “millenaristi”, quello da cui 
ci si aspetta una modificazione radicale della propria condizione e la 
realizzazione del sogno: un rapporto fatto di pace ed armonia da cui 
il male è estromesso.
Anche in questo caso si lotta contro l’individuazione, paradossal­
mente volendo scindere e staccare qualcosa da sé. Individuarsi infatti 
è distinguersi sapendosi correlati, è poter rispondere di pensieri, senti­
menti, emozioni mossi in noi da un ambiente che ci circonda e ci de­
termina.
Non stupisce che la legge abbia, in un recente passato, fatto proprio 
questo punto di vista. Il conflitto tra i coniugi veniva acuito essendo 
ciascuno nell’obbligo di portare al giudice la prova del malefico com­
portamento altrui.
Anche la legge si nutre di sogno e può confondere ordini naturali 
diversi: quello paradisiaco e quello terreno.35
E quando la legge assume un volto più vicino alla condizione umana 
e con occhio dolorosamente comprensivo tralascia di parlare di colpa 
e di ricercare il colpevole, ecco che c’è chi si impegna furiosamente 
nell’“antico gioco” e trova facili alleati nella parentela e negli avvocati.
Oscar Wilde ha asserito che abbiamo un unico dovere di fronte alla 
storia: riscriverla.36 E un lavoro di riflessione (guardarsi allo specchio, 
come fa Dioniso), decantazione, modificazione. Di nuovo ecco che oc­
corre interporre il pensiero, ma l’azione incalza e la hybris spadroneg­
gia: prima le lotte tra fratelli in quanto a condizione, poi il ricorso al 
Tribunale, poi altre lotte ancora.
Non che basti interporre il pensiero. E già noto ai filosofi greci co­
me illuminare e convertire si pongano su due diversi piani.
Ma da Platone in poi è rassicurante poter pensare al pensiero che 
si fa parola ed al suo potere modificatore e incantatore...
LE PROVE DELLA DISPONIBILITÀ
Una visione articolata dell’evento “richiesta di revisione” mentre ri­
conosce il perdurare del conflitto coniugale sopravvissuto alla separa­
zione, non manca di andare alla ricerca di tracce ed indizi, anche se 
inconsapevoli, di collaborazione.
160

---

Il legame disperante
Come a dire che pur in presenza di trame dominanti si cercano tra­
me soggiacenti, esili e precarie se si vuole, ma di frequente presenti.
Di rado la trama è dispotica;37 e potrebbe così essere che mentre le 
persone lottano duramente siano anche in grado di darsi la mano e guar­
dare assieme in avanti.
Si può, ad esempio, mantenere o creare uno spazio libero dal con­
flitto in cui il figlio sente di poter accedere anche all’altro genitore. 
L’accesso all’altro è spazio per gli altri, è riconoscere la differenza e 
saper temperare il bisogno di possesso.
Se poi con l’altro (l’ex coniuge) si riesce a spartire qualche difficol­
tà, qualche pena e qualche gioia, si può, almeno per un attimo, sentirsi 
vicini e accomunati dal vivere.
E dall'agire, lo stesso agire fonte di sofferenza, che può scaturire una 
trama imprevista.
Come già detto la nostra mania è stata quella di andare alla ricerca 
di segni di disponibilità. Non temiamo di procurare perdite. Ci guida, 
piuttosto, il riconoscimento di ciò che è specie-specifico vale a dire l’e­
sistenza di legami intergenerazionali quale matrice in cui natura e cul­
tura si incontrano e si mescolano.
La nemesi che consegue aWhybris è perdere la storia, una storia di 
cui si è creature e creatori. E la storia si perde sia sospendendo il tem­
po, sia lanciandosi nel futuro negando il presente e il passato.
Non di rado abbiamo trovato nei genitori tracce di collaborazione 
e di disponibilità. Solo se ci si fa accecare dalla violenza àeWhybris e 
se si ha una visione “monotematica” delle vicende personali e familia­
ri si corre il rischio di non vedere al di là o attraverso.
Spetta allora al consulente tecnico d’ufficio cercarne con energia i 
segni e spetta al giudice tenerne conto per quanto riguarda la sua deci­
sione. Essa non potrà risolvere, sognando di tagliare il nodo gordiano, 
una vicenda drammatica, ma potrà, quanto meno, privilegiare un’altra 
trama e suggerire a chi contende, ma è consimile, di dirigere lo sguar­
do verso un luogo dove ci si occupa di anime e di rapporti tra anime.
L’ALLEANZA NECESSARIA
E ricorrente il tentativo di differenziare, ponendo chiari segnali ter­
ritoriali, tra cultura giuridica e cultura psicologica. Attengono alla pri­
ma la raccolta di prove, le prescrizioni, le decisioni, il controllo, il 
confronto con la norma più che con la soggettività e la specificità; at­
161

---

V. Cigoli, C. Galimberti, M. Mombelli
tengono alla seconda la raccolta di informazioni, la comprensione di 
fenomeni individuali e gruppali, l’aiuto.
Eppure esiste un’area di ambiguità.
Volere a tutti i costi diradare le tenebre comporta il non assumere 
zone di incertezza che hanno origini storiche ed affettive.
Storiche nel senso che è dall’illuminismo in poi che alla rete norma­
tiva — il sistema di leggi e regole — si affida sia il controllo sociale, 
sia l’attitudine terapeutica.
Il criterio cui il legislatore si ispira è quello della salute complessiva 
dell’organismo sociale alla luce di ideali di concordia e di ordine.
E questa logica che dà diritto di entrare, sempre più, nella sfera del 
privato, di “normalizzarlo” e di garantirsi il rispetto di comportamen­
ti attesi. Così, ad esempio, capita che si vogliano difendere i bambini 
dalle funeste presenze genitoriali e che si tuteli la salute fisica e psichi­
ca del minore per garantirne una “buona crescita” e, fine superiore, 
l’ordine sociale.
Il lavoro del medico, dell’educatore e degli operatori sociali (ultimi 
arrivati) allorché sono inseriti in organizzazioni pubbliche di servizi 
si inquadra nella medesima logica.
Ma l’ambiguità si alimenta anche di affetti comuni.
Giudici ed operatori sociali si confrontano (e non possono non far­
lo) con rappresentazioni circa il bambino ed i suoi bisogni evolutivi.
Tali rappresentazioni emergono dall’articolazione tra vissuti perso­
nali, idee ed aspettative sociali.
Così, ad esempio, è ampiamente condivisa l’idea del bambino come 
contenitore senza voce in capitolo (in-fans) e come semplice creatura 
culturale, più che attivo creatore di relazioni.
Se poi consideriamo le influenze del comportamento genitoriale è 
facile che venga condivisa l’“idea diadica”, quella cioè che assegna al 
rapporto madre-bambino il ruolo di pietra d’angolo della crescita.
È ricorrente, in proposito, il privilegio assegnato alla funzione di con­
tenimento rispetto a quella di ordine e di equilibrio. Facilmente, poi, 
si confondono i ruoli con le funzioni, così come si ha difficoltà a vede­
re la diade operante entro triadi e tetradi.38
Qui, però, vorrei far luce su un altro modo di manifestarsi dell’am­
biguità. Abbiamo avuto modo di trarre nel nostro orizzonte come in­
dirizzandosi al luogo della legge le persone siano mosse dal bisogno di 
ordine e dall’esigenza di un limite.
Anche coppie non sposate fanno appello alla legge. In tal modo con­
fermano che la convivenza, specie se si sono prodotti figli, si inscrive 
162

---

Il legame disperante
nella vita sociale. Il matrimonio evitato si prende la sua rivincita. Non 
si sfugge al confronto con 1’“ufficio della madre”, con il dare la vita 
ed i suoi significati.
E la conferma che la legge ha potenza curativa. Rendendo pubblico 
il conflitto coniugale, richiamandosi al diritto, in qualche modo lo si 
controlla e lo si ordina.
La legge è, per l’anima, punto di riferimento, cornice ed orizzonte 
entro cui si è uomini, si condivide cioè una condizione. Essa placa i 
desideri di vendetta e limita i sensi di colpa.39
Solo che non si esce dal disordine provocato dall’ZryZ>rà con decisio­
ni e sanzioni. L’“angelo giustiziere” e lo “scrupoloso notaio” fanno parte 
di un mondo dominato dalla semplificazione.
Ciò che poi chiamiamo “interesse del minore” non è determinato 
né dai bambini, né dai genitori. L’interesse del minore è guidato e co­
struito da ideali sociali attraversati da istanze affettive. In quanto ge­
nitori non abbiamo, a differenza di un tempo, ogni e qualsiasi potere 
sui nostri figli.
E quando ci separiamo in quanto coniugi, quando vogliamo scinde­
re un patto, non lo facciamo nell’interesse dei figli. Lo_facciamo per 
i nostri bisogni insoddisfatti e per i nostri desideri frustrati.
L’interesse del minore è quello di non essere sradicato, di non per­
dere la propria storia, di essere considerato nella sua specificità, di non 
essere travolto dal conflitto coniugale e dal pericolo avvertito dalle sin­
gole persone di sentire minacciata la propria identità ed il senso stesso 
di continuità.40
Spetterà poi al figlio raccontarsi e confrontarsi con la sua storia, co- 
m’è per qualsiasi persona.
Allora è importante potersi riferire alla legge per affrontare una cri­
si che si è cronicizzata. Ma con tutta probabilità, c’è bisogno di un 
altro spazio.
È uno spazio terapeutico dove ci si mette a servizio delle anime con 
specifico riferimento al tema dell’esercizio della funzione genitoriale. 
Il giudice prendendo la decisione ritenuta possibile ed opportuna, nei 
vincoli costituiti dalla grave tensione coniugale e dai sogni vitali per­
sonali, può indirizzare a questo luogo.
Ciò che qui si farà sarà sotto l’egida della legge.
Non si possono obbligare le persone ad utilizzare un aiuto psicologi­
co, sia presente presso il Tribunale, oppure presente nel territorio.41 
Il giudice, però, può tener conto — è nel suo diritto - di fatti ed av­
venimenti come prove su cui fondare ulteriori decisioni.
163

---

V. Cigoli, C. Galimberti, M. Mombelli
E se le persone utilizzeranno l’aiuto sarà compito del terapeuta con­
centrarsi sulle funzioni genitoriali ed il loro svolgimento.
Per quanto consapevole dell’esistenza di intrecci individuali e rela­
zionali in cui si detesta individuarsi e si odia separarsi, egli li rispetta, 
non ambisce a modificare il sogno, che è vita, altrui. Piuttosto si ado­
pera affinché al suo interno sia coltivata un’articolazione benefica.
Potrebbe anche essere che riuscendo a darsi di tanto in tanto la ma­
no in quanto genitori, in quanto padre e madre, la condizione dram­
matica si affievolisca.42
Del resto egli sa di altre situazioni drammatiche. Gli è infatti capi­
tato di provare e vivere situazioni ambigue in cui le persone ricorrono 
all’aiuto psicologico per evitare di rivolgersi alla legge. Fare il passo, ri­
volgersi al Tribunale, è riconoscere che qualcosa di vitale si interrom­
pe, che ci si separa e che il tempo segna un limite. Dopo non sarà più 
la stessa cosa.
E anche per questo che può sentirsi vicino al giudice, così com’è vi­
cino alle persone drammatiche che a lui si rivolgono.
REDUCTIO AD UNUM
Nel caso dell’incontro con la famiglia a scopo di ricerca è importan­
te tener conto dell’orizzonte che si delimita. L’orizzonte è orientamento, 
ma anche limite. Permette di stabilire con una certa sicurezza la pro­
pria posizione rispetto ai punti cardinali, ma è anche limitazione della 
zona visibile. Ad un certo punto, poi, il cielo pare congiungersi con 
la terra o con il mare.
Così ogni orizzonte orienta, limita e produce aree di illusione e di 
confusione.
Si tratta allora di masticare e digerire il limite che si accompagna 
all’impresa conoscitiva; si tratta anche di accettare il fatto che il tema 
della conoscenza è congiunto a quello dell’inganno.
In questa nostra ricerca, che si colloca all’interno della psicologia 
sociale, ma che “sa” anche di psicologia clinica e che può alimentare 
il lavoro clinico, abbiamo per l’appunto stabilito un orizzonte che ci 
ha permesso di orientare lo sguardo e di cui occorre assumere il limite.
Spinoza nel suo Trattato teologico-politico^ dichiara la necessità di 
rinunciare a cercare la verità di un testo per coglierne invece i possibili 
significati. Più che un giudizio di valore interessa dunque uno sve­
lamento.
164

---

Il legame disperante
Potremmo dire anche che il valore è chiarire, fare luce su significati 
possibili. Così la plausibilità in ambito di cose umane e di rapporti umani 
occupa il luogo della certezza.
Con la strumentazione descritta nelle parti precedenti del presente 
lavoro e guidati da alcune ipotesi, la nostra “corona luminosa” utile 
per non perdersi nel labirinto, pensiamo di aver rinvenuto significati 
possibili e plausibili relativi alla condizione di queste famiglie.
Ci siamo chiesti: perché anche parecchi anni dopo la separazione 
e il divorzio gli ex coniugi conducono lotte estenuanti per l’affidamen­
to e il “possesso” dei figli? Perché si rivolgono alla legge e non acce­
dono ad un altro luogo dove ci si occupa di anime e di rapporti tra 
anime?
Sono stati proprio questi due interrogativi a spingerci a gettare lo 
sguardo sulle situazioni familiari in cui un membro avanzava una ri­
chiesta di revisione delle disposizioni a suo tempo prese in merito al­
l’affidamento dei figli.
Per poter catturare una o più “intenzioni centrali”, facilmente dis­
simulate in manifestazioni multiple e discordanti ci siamo fatti porta­
re da alcune idee guida. Eccole:
0 con la separazione e il divorzio si cerca, generalmente con pena e 
dolore, di sciogliere il vincolo relativo all’accordo/contratto di cop­
pia. Non si scioglie invece l’essere genitori biologici e psichici;
0 il matrimonio è “ufficio della madre” (dare cioè la vita) e scioglierlo 
implica confrontarsi con il tema affettivo sopraddetto in maniera di 
frequente drammatica. Anche la convivenza, allorché ci sono figli, 
mette in scena lo stesso tema;
0 il rispetto ed il riguardo nei confronti della storia richiede ed esige 
di salvaguardare, se possibile, le funzioni genitoriali. Può essere che 
anche nelle pieghe di una lotta furiosa si annidino tracce, inconsa­
pevoli, di disponibilità ed indizi di non esclusione dell’altro genitore 
relativamente all’incontro ed al rapporto con i figli.
In particolare la nostra attenzione si è focalizzata sulla natura del 
legame tra gli ex coniugi che rimangono comunque genitori.
Tale legame è disperante nel senso che non si può smettere di sperare.
Per quanto gli ex coniugi tornino nelle loro famiglie di origine, vi­
vano da soli con i figli o senza, stringano nuovi rapporti, è proprio quel 
rapporto che conta e domina.
Come a dire che è da lui che ci si attendeva vita e salvezza, mentre 
invece ha scatenato e scatena varie forme di hybris.
Tale centro di senso, vale a dire l’impossibilità di smettere di spera­
165

---

V. Cigoli, C. Galimberti, Af. Mombelli
re, si estende fino a disegnare un 'ellisse che presenta due fuochi, due 
organizzazioni cognitivo/affettive.
Il primo fuoco: la testa è rivolta all’indietro, si rimira lo stesso pae­
saggio e ci si duole per il corso degli eventi. Sarebbe bastato che l’altro 
intervenisse su qualche meccanismo, anche marginale, perché le cose 
andassero diversamente. Oppure essa è rivolta verso un futuro ipote­
tico, nell’attesa che si sostanzia di una conversione che può sempre 
avvenire e che comunque riguarda l’altro. Così non si vive nel presen­
te e non si opera, nel presente, quella scelta avventurosa che traccia 
un futuro percorribile. Ci si blocca di fronte alla biforcazione; la scelta 
attiene all’altro, è da lui che dipende la propria vita. L’altro è la causa 
e la fonte di vita.
Anche se nella coppia è una persona che interpreta attivamente tale 
ruolo, l’altro non ne è estraneo dato che stimola, spesso inconsapevol­
mente, comportamenti che tendono a confermare il partner, l’ex co­
niuge, nella sua parte.
Nella costante agitazione così tutto resta sospeso. In tal modo, pe­
rò, si cerca anche e soprattutto di tenere lontani eventi minacciosi che 
rischiano di farsi condizione; mi riferisco all’isolamento, all’estranei­
tà, alla marginalità che esiterebbero dalla chiusura del rapporto.
Il secondo fuoco: la violenza contro i corpi e contro le anime ha in­
scenato una parabola discendente, una catastrofe. Essa, però, è attri­
buibile ad uno ed uno soltanto dei partner. E lui (lei) il colpevole. 
Occorre liberarsi di lui per levarsi di dosso il male e tener lontano il 
contagio. Per farlo si dovrà anche cancellare una parte di passato, ne­
garne l’esistenza, proiettandosi così in un futuro che non potrà che es­
sere di pace e di ordine. Solo che anche l’altro ha una visione consimile 
delle cose. Nessuno, così, può assumersi il senso di colpa e la sofferen­
za che esita dal sentire di aver portato un attacco al legame.
In entrambi i casi, dunque, l’altro incombe.
Quasi svanisce l’elemento soggettivo; si odia il principium individua- 
tionis e si sogna un’unità che non può che essere fonte e luogo di bene.
Ross44 lo definirebbe come “errore fondamentale”, ma ciò che gui­
da gli attori, la loro rappresentazione del legame, non può che essere 
di tale fatta. Tale rappresentazione si è infatti originata e si è confer­
mata nel vivo dell’interazione sociale.
Ovviamente un dramma simile è in grado di assorbire e di sfruttare 
gran parte delle funzioni genitoriali. Non a caso di frequente si tratta­
no i figli alla pari o, altrettanto di frequente, a loro ci si affida.
Nell’un caso non si può trattare la differenza: i figli sono troppo se 
166

---

Il legame disperante
stessi e si sa che la vicinanza eccessiva nega l’alterità. Alle informazio­
ni divergenti si è pressoché chiusi ed impermeabili. Solo in modo fle­
bile e discontinuo l’altro e la sua presenza possono essere assunti.
Nell’altro caso si reclama una soddisfazione al proprio bisogno di rice­
vere cure ed attenzioni e si richiede un attaccamento che sia garanzia 
di vita.
I figli concreti, a loro volta, all’interno della cornice di ricerca da 
noi istituita, mostrano la tendenza ad essere segno vivo di ciò che ri­
mane sospeso, che non può esitare in scelte e percorsi personali.
Sia che vogliano ricongiungere i genitori, sia che s’ingegnino a tro­
vare vantaggi dalla relazione conflittuale da tempo creatasi, sia che si 
ergano a giudici, è come se si immergessero in parti precodificate ed 
attinenti ad un’altra scena che non può essere riconosciuta e facilmen­
te con il loro comportamento confermano l’immagine, statica, che gli 
adulti hanno di loro.
Ma se questa è la trama dominante è importante saper ricercare tra­
me soggiacenti, esili e precarie se si vuole, ma, come ha evidenziato 
la ricerca, esistenti.
Capita così di cogliere, con non poco stupore, che mentre gli ex co­
niugi lottano duramente inviano anche messaggi che parlano della loro 
disponibilità a darsi la mano e guardare assieme, in quanto genitori, 
in avanti.
E questo è il fascino di una ricerca psicosociale aperta a cogliere con­
traddizioni e divergenze là dove sembra trionfare l’unanimismo.
NOTE
1. Per hybris s’intende quell’atto aggressivo che scardina l’ordine e la legge. La hybris è violen­
za, sfrenatezza, misfatto, come suggeriscono Esiodo ed Omero.
2. Ovidio, Rimedi contro l’amore, Marsilio, Venezia, 1986, p. 96. E ancora il poeta degli Amo­
res che consiglia di non cercare pretesti per rimanere nelle vicinanze...
3. Qui il matrimonio è considerato come istituzione che presiede alla trasmissione della vita 
che è “ufficio della madre”. È spesso inteso, nella storia del pensiero, come simbolo divino 
della vita di cui l’unione tra uomo e donna non sarebbe che ricettacolo e strumento. Secon­
do il mito greco è Zeus (la potenza) che si unisce a Themis (la giustizia e l’ordine) dando 
origine a Pace, Disciplina, Diritto.
Va distinto dal patrimonio che è “dono del padre” e che si manifesta come complesso di beni 
culturali, sociali, spirituali ereditati nel tempo.
Con il termine convivenza si mette invece soprattutto l’accento sul coabitare, sul fare vita 
in comune. Quasi sfuma l’aspetto di vincolo e vien messo sullo sfondo il tema generativo. 
Louis Roussel ha parlato dell'esistenza di vari modelli matrimoniali ognuno dei quali con 
sue necessità interne (istituzionale, di alleanza, di fusione, di associazione). Il modello di 
“associazione” prevede per l’appunto coabitazione e diffidenza verso l’esaltazione amorosa. 
Il contratto dura per tacito accordo tra le parti. Ma come si evidenzia dalla nostra ricerca, 
167

---

V. Cigoli, C. Galimberti, M. Mombelli
non sempre il tentativo di tenere a bada le passioni funziona. Coppie che convivono e che 
hanno avuto figli possono presentare le stesse modalità affettive-emotive delle coppie sposate. 
Cfr. Roussel L., Manages et divorces. Contribution à une analyse systématique des modèles ma- 
trimoniaux, in “Dialogue”, 71, 1981 pp. 84-95.
4. È come se andasse in frantumi il senso del vivere e, con esso, la sopravvivenza. La lotta 
tra gli ex coniugi sembra allora servire a ciascuno di loro per poter continuare a vivere.
5. È un criterio di giustizia quello di aver riguardo e rispetto per tutte le parti in causa. Ed 
il “trattare anime” non può andare contro tale criterio.
6. Mi sono già occupato di questa radicale differenza di visione nel contributo Teoria e consuetu­
dine come fonte di problemi. Verso una perizia sistemica, in Cigoli V., Gullotta G., Santi G., 
Separazione, divorzio ed affidamento dei figli, Giuffré, Milano, 1983, e in Dalla parte della 
storia: separazione coniugale e continuità genitoriale, in Dell’Antonio A., De Leo G., Il bam­
bino, l'adolescente, la legge, Giuffré, Milano, 1986.
7. Tramite l’intervista individuale si dà parola anche a chi in genere è senza voce in capitolo 
com’è dei figli minorenni che, per l’appunto, non avevano il diritto di andare alla lettura 
di un capitolo delle Sacre Scritture.
8. Aristotele, Opere, Retorica, Poetica, vol. X, Laterza, Bari, 1984, 10, pp. 15-20.
9. L’intreccio ha in sé sempre un aspetto abduttivo, vale a dire di tentativo o di ipotesi di solu­
zione relativamente al soddisfacimento di bisogni e desideri. Cfr. anche Bonfantini M.A., 
La semiosi e l’abduzione, Bompiani, Milano, 1987.
10. Abbiamo pensato, nel procedere della ricerca, ad un ruolo più attivo dei ricercatori nella 
fase conclusiva di restituzione. Per quanto si tratti di una ricerca, non dovremmo dimenticare 
che un criterio di equità reclama di restituire qualcosa a chi con la sua stessa presenza ha 
dato. Ovviamente il testo ed il tono di ciò che viene detto agli ex coniugi ed ai loro figli 
va accuratamente preparato. Avvertiamo in proposito una carenza; avremmo potuto resti­
tuire di più e di meglio in merito ad una vicenda familiare ed ai suoi significati.
11. Milton J., Il paradiso perduto, Mondadori, Milano, 1984, libro IV, pp. 426-428. Vicina al­
l’immagine dell’“angelo giustiziere” è quella, frequente all’interno delle famiglie, di un arbi­
tro in grado di stabilire in modo definitivo ed insindacabile chi è nel giusto e chi nell’errore, 
cos’è bene e cos’è male. Egli traccia solchi sicuri e non ammette zone incerte.
12. Von Clausewitz K., Della guerra, Mondadori, Milano, 19823.
13. Northrop Frye direbbe che si tratta di un tema eroico. Il mondo eroico si fonda sull’azione 
e suoi nemici sono il pensiero ed il sentimento.
Qui si tratta di una lotta fratricida, tra fratelli in quanto a genere e specie, che è preferibile 
ad un conflitto interiore, pensato come “nucleare” e dunque tale da porre fine alla vita. Cfr. 
Frye N., Tempo che opprime, tempo che redime, Il Mulino, Bologna, 1986 (Ed. or. 1967, 1983).
14. Solo che la pace è il risultato di una pattuizione, di una concordia basata sul rispetto di rego­
le e norme opportunamente stabilite. Se non c’è pattuizione non ci può essere pace.
15. Alberto Magno, Il bene, Rusconi, Milano, 1987. La materia della prudenza è costituita dai 
mezzi da scegliere per agire correttamente. Frequente è il riferimento dell’autore alVEtica 
Nicomacbea di Aristotele.
16. Secondo Alberto Magno l’uomo per conseguire il bene deve instaurare l’ordine che è retta 
intenzione. Essa è frutto del controllo sulla propria naturale instabilità e debolezza, nonché 
della capacità di far fronte alle insidie provenienti dal mondo esterno.
E il bene si manifesta con l’amore e la disponibilità verso gli altri...
17. E John Milton che nel suo Paradiso Perduto pone Adamo ed Èva all’uscita del Paradiso ter­
restre mano nella mano, affiancati nell’affrontare la vita ed il suo destino. Cfr. anche Bon- 
hoffer D., Creazione e caduta. L’ora della tentazione, Queriniana, Brescia, 1977 (Ed. or. 1968).
18. Beavers W.R., Il matrimonio riuscito. Vn approccio sistemico alla terapia della coppia, Astro­
labio, Roma, 1986 (Ed. or. 1985).
19. È Nietzsche che ci ricorda come misura e conoscenza di sé siano tratti apollinei. Misura 
e conoscenza uccidono l’azione; per agire occorre essere avvolti nell’illusione. Altrimenti 
ci si confronta con l’atrocità e l’assurdità del vivere. Solo l’arte è in grado di risanare. Essa 
è capace di rendere sublime ciò che è atroce e comico ciò che è assurdo. Cfr. Nietzsche F., 
La nascita della tragedia, Adelphi, Milano, 1987, con nota introduttiva di Giorgio Colli. Già 
168

---

Il legame disperante
nel 1921 C.G. Jung aveva ripreso la tematica nietzschiana in L'apollineo e il dionisiaco, in 
Tipi psicologici, Boringhieri, Torino, 1969.
20. Greimas A.J., Del senso, Bompiani, Milano, 1974 (Ed. or. 1970). Nella nota 9 all’Appendi­
ce esponiamo sinteticamente i presupposti teorici del quadrato semiotico, mostrando il tipo 
di uso fattone nel nostro lavoro.
21. Giorgio Colli nella sua edizione critica dei pensatori greci antichi purtroppo interrottasi causa 
la sua morte ci permette di cogliere il nesso orfico-dionisiacoeleusino. La parola, organizzata 
in racconto mitico, prepara, allude, suscita la visione misterica. Tra i vari racconti mitici 
ecco quello di Tempo, dio primordiale da cui tutti gli altri prendono inizio. “Tempo è cardi­
ne ed origine del mondo”. Cfr. Colli G., La sapienza greca, vol. 1, Adelphi, Milano, 1977, 
Orphica 4 [B73].
22. Devo l’uso del participio presente in funzione aggettivale a Paul Racamier. La differenza 
tra “disperato" e “disperante” è stata con lui trattata, a proposito di altro contenuto, all’in­
terno di un seminario organizzato dal “Cerp” (Trento).
23. Wells H.G., La macchina del tempo, Utet, Milano, 198O10.
Amore, ci ricorda Socrate, è figlio di Povertà e di Espediente. E povero ma ricco di risorse, 
compresa quella di negare il tempo. Suo scopo è quello di ricondurci a ciò che ci è proprio 
vale a dire restituirci l’antica natura. Cfr. Platone, Simposio, Rizzoli, Milano, 1985.
24. Dioniso, dio dell’eccesso e della vita fremente, crudele nella vendetta, violento nel suo agi­
re, proprio come i “nostri familiari”, chiama i suoi adepti alla conoscenza fondamentale del- 
l’wHtrà di tutto ciò che esiste; un’unità che sta prima dell’origine del mondo. Cfr. Nietzsche 
F., op. cit., p. 26.
25. Ovidio, op. cit., p. 81.
26. La differenza cruciale tra ciò che è critico e ciò che è cronico non sta nella qualità di pensieri 
e sentimenti, ma nella possibilità o nell’impossibilità di una lisi. In altro luogo ho fatto nota­
re come “crisi” rimandi a separazione e scelta e “lisi” a scomposizione, scioglimento. Cfr. Ci­
goli V., Galimberti C., Psicoanalisi e ricerca sui sistemi in terapia familiare. Un’esercitazione 
epistemologica, F. Angeli, Milano, 1983.
27. Nel dipanarsi della vicenda umana sono contemporaneamente in gioco il caso e la necessità.
28. Dioniso si guarda allo specchio e vede il mondo. Lo specchio è simbolo dell’illusione, un 
mero riflesso, ma è anche simbolo di conoscenza giacché è guardandosi the ci si conosce. 
Cfr. Colli G., op. cit., Orphica, 4 [B40].
29. In tempo di pestilenza ci si proteggeva dal contagio maligno non lavandosi ed evitando con 
estrema cura qualsiasi contatto. Potevano essere utili, allora, lo sporco cosi come la pastiglia 
odorosa ed il balsamo.
Una variante interessante della filastrocca, in uso nel centro Italia, si conclude con “il bam­
bino giù per terra...”.
30. Si veda la vicenda familiare “Dividersi le parti e scindere la negatività”.
31. Su Priapo, dio della confusione, cfr. il bel lavoro di Lopez Pedraza R., Ermes e i suoi figli, 
Ed. Comunità, Milano, 1983 (Ed. or. 1977).
32. Cfr. Esiodo, Teogonia, Einaudi, Torino, 1982, pp. 53-63.
33. Beal E.W., Children of Divorce: A Family System Perspective, in “Journal of social Issue”, 
4, 1979, pp. 140-153.
34. “L’odore” è quello di un’unione con la madre come unità originaria benefica da cui la condi­
zione di bisogno è espulsa.
Individuarsi è detestabile anche per la conoscenza dionisiaca. Ci si agita, si è ebbri, svanisce 
l’elemento di coscienza soggettiva. Solo rompendo i limiti dell’individuo, solo uscendo fuori 
da sé (ex-stasi) si libera vera conoscenza che è visione. Si disdegna la vita umana nel suo 
separarsi ed individuarsi e ci si lancia verso l’unità originaria che è al di là di questo mondo 
e prima di esso.
Se alla visione sostituiamo il sentire e il provare potremmo trovare il fondamento di varie 
tecniche terapeutiche...
35. L’aspetto confusivo sembra proprio risiedere nei contenuti dell’idea di ordine naturale. Pa­
ce, armonia, giustizia, sono elementi incerti del vivere, non stabili condizioni. In entrambe 
le modalità riscontrate, come due fuochi di un’unica ellisse. sembra che si insegua un ordine 
169

---

V. Cigoli, C. Galimberti, M. Mombelli
che non è umano, anche se l’uomo ha diritto di sognarlo. È come se colpa e morte dovessero 
tornare là da dove sono venute, dall’inferno.
36. Wilde O., Aforismi, Mondadori, Milano, 1986.
37. Occorre differenziare tra trama ed intreccio. Con il primo termine mi riferisco al nucleo es­
senziale di un racconto. Nel nostro caso, ad esempio, di può parlare di trama di rivelazione 
(perché al suo centro c'è il riconoscimento di qualcosa) oppure di degenerazione (nel senso 
di una serie di attacchi e di violenze reciproche), o, ancora, di punizione di un eroe negativo. 
Con il secondo invece mi riferisco al punto di vista dell’autore-ricercatore in merito alla vi 
cenda drammatica.
A proposito di trama cfr. Ducrot O., Todorov T., Dizionario enciclopedico delle scienze del 
linguaggio, Isedi, Milano, 1972. A proposito di intreccio cfr. Sklovskij V., L'energia dell'er­
rore, Ed. Riuniti, Roma, 1984 (Ed. or. 1981).
38. Mi sono occupato di questi problemi in La matrice familiare e le insidie della giovinezza, “Il 
ruolo terapeutico”, 1988.
39. Cfr. su questo tema anche Colin M., Le temps du divorce, passage critique et entre-deux, in 
“Dialogue", 86, 1984, pp. 3-13.
40. Alcune ricerche hanno evidenziato come anche a distanza di parecchio tempo i figli di geni­
tori divorziati pensino a sé come “figli di due genitori" e delle rispettive famiglie d’origine. 
Non va negato che dalla separazione coniugale i figli possano trarre, alla lunga, qualche van­
taggio emotivo (nella nostra intervista una domanda è proprio centrata sui vantaggi), ma 
resta il fatto che ci si separa in quanto coniugi.
41. La qualificazione dei servizi psicosociali gestiti direttamente dall’ente pubblico o con lo stesso 
convenzionati passa tramite un aumento di specificità nella competenza che sia, nel contem­
po, capacità di dialogo con altre voci.
E importante che il giudice sappia a chi e come indirizzare le persone evitando le formule 
burocratiche ricorrenti che spersonalizzano tanto gli utenti quanto gli operatori.
42. La condizione drammatica può affievolirsi se nell’intreccio dominante è possibile cogliere un’ar­
ticolazione benefica.
Separarsi è male, individuarsi è detestabile. È vero; e proprio per questo (propter hoc) pos­
siamo almeno stare insieme in quanto genitori.
Lanciarsi contro un sogno che è struttura vitale è mancanza di riguardo e di rispetto, non 
solo cattiva tecnica...
43. Spinoza B., Trattato Teologico-Politico (a cura di Casellato C ), La Nuova Italia, Firenze, 1971.
44. Ross L. The Intuitive Psychologist and His Shortcomings: Distortion in the Attributions Pro­
cess, in Berkowitz L. (Ed.), Advances in Experimental Social Psychology, Academic Press, 
New York, vol. X, 1977.
170

---

APPENDICE
L’INCONTRO CON LA FAMIGLIA: 
LA PRODUZIONE, LA RACCOLTA 
E IL TRATTAMENTO DEI DATI
Vittorio Cigoli 
Carlo Galimberti
Nel capitolo precedente abbiamo chiarito le modalità secondo le quali 
viene organizzato l’incontro con la famiglia, dando spazio all’esposi­
zione del criterio-guida, della metodologia e degli strumenti utilizzati.
Vedremo ora — attraverso la considerazione diretta di uno dei casi 
di ricerca — come funzioni in azione l’ipotesi di lavoro da noi formulata.
Ovviamente si tratta di un esempio, per così dire, “da fermi”. Cer­
cheremo di smontare, un po’ come avviene in un’officina, l’intero pro­
cesso, in modo da cogliere analiticamente più che il senso globale, il 
contributo di ogni singola fase alla comprensione dell’intreccio com­
plessivo.
Consideriamo, per prima cosa, il “quesito”, vale a dire il mandato 
attraverso cui il giudice invia la famiglia ai ricercatori-periti: “questo 
Tribunale [...] dispone che a cura del Centro Studi e Ricerche sulla 
Famiglia [...] venga effettuata una approfondita indagine sul rapporto 
tra la minore, le figure genitoriali e gli altri componenti dei rispettivi 
nuclei familiari, che di tale indagine vengano trasmessi gli esiti a que­
sto T.M. con relazione scritta entro tre mesi dalla notifica della 
presente”.
Con il quesito generalmente il giudice comunica al C.T.U. anche la 
data del primo incontro. Come abbiamo visto in precedenza,1 in tale 
occasione viene presentato alla coppia il lavoro e discusso il calendario 
degli incontri successivi.
Prima di vedere i due ex coniugi l’équipe si preoccupa di raccogliere 
171

---

V. Cigoli, C. Galimberti, M. Mombelli
la storia giudiziaria della famiglia, procedendo ad un’anamnesi fami­
liare condotta in base alla documentazione raccolta nel fascicolo. Sulla 
base di tale documentazione si cerca di ricostruire 1’“esordio familia­
re”, vale a dire la sequenza di eventi, più o meno remoti, che hanno 
condotto alla formulazione della richiesta di revisione dei provvedi­
menti precedentemente presi dal giudice.
ESORDIO FAMILIARE
Nei primi tempi di matrimonio il signor Bruno avvia una relazione con la 
propria cognata, la signora Carla, di sedici anni. Da questa relazione, che du­
rerà circa tredici anni, nasce Anna. La relazione viene tenuta segreta almeno 
per altri 15 allorché il padre riconoscerà la figlia.2
Alla lunga il signor Bruno — per motivi non noti — non se la sente di 
continuare a tenere il segreto e racconta la verità alla moglie che pare accetta­
re la situazione e da allora fa di tutto per facilitare l’ingresso di Anna nella 
propria famiglia.
Il padre riconosce Anna con autorizzazione del T.M. (1980); a tale data 
risale anche un decreto dello stesso T.M. che affida Anna alla madre con fa­
coltà per il padre di tenerla con sé per due domeniche al mese, per 15 giorni 
durante l’estate ed in occasione del Natale e di Capodanno. Nel frattempo 
la signora Carla presenta reclamo (1981), ricorrendo poi in Cassazione (1984) 
contro l’autorizzazione del T.M., perdendo la causa ad entrambi i livelli.
Negli ultimi tempi si sono verificati alcuni eventi significativi. Anna è più 
volte fuggita dall’abitazione della madre — che attualmente è sposata ed ha 
un figlio - recandosi presso il padre e manifestando l’intenzione di stabilirsi 
con lui. Il signor Bruno avanza richiesta di provvedimento urgente relativo 
all’affidamento a sé della minore che però il T.M. rigetta.
La madre di Anna afferma che l’esigenza del signor Bruno di avere la figlia 
con sé risponde da un lato al tentativo da lui messo in atto di legarla a sé 
nonostante lei lo abbia già lasciato da tempo, e dall’altro al desiderio della 
sorella di sottrarle la figlia avuta dal consorte (la sorella della signora Carla 
ripete che è stata lei a provocare il marito tanti anni prima... e che ora la 
sorella non è in grado di provvedere ad Anna).
Il giudice del T.M. che segue il caso decide di saperne di più; per questo 
incarica i servizi sociali territoriali di condurre un’indagine sulla situazione 
familiare di Anna. Dopo aver ricevuto delle relazioni “favorevoli al padre”, 
chiede una perizia, in modo da poter operare un confronto con un altro pun­
to di vista sulla faccenda.
Queste sono le informazioni di cui dispongono i ricercatori al mo­
172

---

Il legame disperante
mento dell’incontro con la famiglia. In tale occasione i coniugi tengo­
no un comportamento collaborativo. Da registrare un “curioso 
equivoco”: la moglie del signor Bruno si presenta come “la mamma 
di Anna” confondendo per un attimo i due periti che hanno entrambi 
l’impressione di trovarsi di fronte alla signora Carla. “Naturalmente” 
l’equivoco viene chiarito immediatamente.
A COLLOQUIO
I criteri di analisi
L’analisi di contenuto condotta sulle interviste dei membri di ogni 
gruppo familiare ha dato luogo per ognuno dei casi riportati in questo 
lavoro a rapporti individuali a partire dai quali si è poi elaborato un rap­
porto finale in cui il materiale è stato organizzato secondo la metodolo­
gia che ora illustreremo.
Nella definizione del congegno di produzione e di analisi dei dati 
a questo livello ci siamo fatti guidare dall’esigenza di mettere a punto 
uno strumento di interrogazione del testo che permettesse di porre al centro 
del fuoco attenzionale alcune3 dimensioni ritenute di particolare in­
teresse a partire dalle ipotesi che ci avevano guidato nella costruzione 
della griglia di intervista.4
Disponendo già di informazioni relative agli aspetti “strutturali” e 
“storici” di ogni caso — raccolti in quello che abbiamo chiamato l’e­
sordio familiare — abbiamo orientato la nostra ricerca soprattutto verso 
l’individuazione di “nuclei isotopici”, vale a dire di costanti relativa­
mente stabili, in rapporto a modalità di pensiero, di interlocuzione e di 
tematizzazione messe in atto all’interno della situazione di intervista.
In particolare abbiamo fatto attenzione alla risonanza che i nuclei 
tematici"’ messi in circolo dalle domande dell’intervista hanno solleva­
to nei soggetti intervistati.
Si sono volute cogliere le modalità attraverso le quali i soggetti strut­
turano un discorso — vale a dire stabiliscono delle relazioni — a parti­
re dal processo di tematizzazione messo in atto all’interno dell’intervista. 
Si è trattato allora di percorrere le interviste alla ricerca dei temi e del­
le relazioni tra i temi, formulando poi delle ipotesi circa le modalità 
di organizzazione delle informazioni prodotte adottate da ciascun in­
tervistato.
Per cogliere tali relazioni, e soprattutto la relazione globale tra i par­
173

---

V. Cigoli, C. Galimberti, M. Mombelli
lami e l’intreccio delle tematiche enunciate, abbiamo dapprima indi­
viduato degli indizi che potessero in qualche modo “parlare” di tale 
relazione, trasformandoli poi — sulla base di un riferimento al testo 
il cui risultato è costituito dalle citazioni puntuali presenti in ogni rap­
porto — in indici organizzati successivamente in aree tematiche sulla 
base di comuni riferimenti isotopici, raggruppando, cioè quegli indici che 
presentano aspetti costanti sia pure all’interno delle varianti che li ca­
ratterizzano.
Detto in altri termini, si è innanzitutto proceduto ad una lettura “li­
bera” del testo delle singole interviste. Sulla base di tale lettura è stato 
definito un elenco di frasi, riportate sulla base del ricordo del lettore. 
Si è poi passati alla ricerca nel testo delle frasi cui tali “ricordi-indizi” 
alludevano, reperendo puntualmente i passaggi selezionati. Tale stra­
tegia, utile ad operare una prima riduzione quantitativa del testo, si 
fonda sull’ipotesi che un’iniziale lettura “libera” favorisca il contatto 
tra il lettore ed il testo stesso. A garanzia dell’oggettività del processo, 
intesa almeno in senso “debole” come “intersoggettività”,6 si è pro­
ceduto in queste e nelle operazioni successive ricorrendo al controllo 
di un “giudice” esterno7 - un ricercatore non direttamente impegna­
to nel lavoro con la famiglia - e discutendo la formulazione delle ipo­
tesi poi confluite nel rapporto finale con un “terzo” in posizione di 
supervisore.
Dopo aver individuato e riportato le frasi così come appaiono nel 
testo dell’intervista, si è cercato di operare dei raggruppamenti sulla 
base di costanti - tematiche, grammaticali, morfo-sintattiche ecc. - 
individuabili all’interno delle sia pure inevitabili varianti, dando vita 
a delle aree autonome. Tali aree sono state in seguito raggruppate in 
modo da definire delle isotopie,8 vale a dire delle costanti nelle varianti.
Sulla base delle isotopie individuate, si è poi proceduto alla costru­
zione di un'ipotesi globale di organizzazione delle aree, vale a dire un’i­
potesi che desse conto della strutturazione del discorso manifestatasi 
nel processo di interlocuzione realizzatosi durante l’intervista. Il rap­
porto finale che accompagna ogni intervista restituisce al lettore tale 
ipotesi.
Una volta completata l’analisi di contenuto delle interviste dei vari 
membri del gruppo familiare si avvia il lavoro di sintesi utilizzando 
una metodologia sostanzialmente analoga: raggruppamento delle aree 
individuate nelle singole interviste; precisazione di isotopie, vale a di­
re definizione di “aree di aree” in base all’individualizzazione di “co­
stanti nelle varianti”; costruzione di un’ipotesi globale di strutturazione 
174

---

Il legame disperante
del discorso. L’insieme del materiale offre allora una duplice visione 
dei processi di produzione discorsiva relativi al tema analizzato, consi­
derandone sia la dimensione “individuale” — vale a dire i discorsi pro­
dotti dai singoli parlanti — sia una dimensione “sistemica” - vale a 
dire rappresentativa delle inter-azioni dei discorsi.
Il rapporto finale, rendendo possibile il confronto tra queste due di­
mensioni, diviene il luogo in cui prendono senso il discorso/i discorsi 
prodotti dagli intervistati, il luogo in cui si strutturano il racconto/i 
racconti prodotti all’interno della situazione “interlocutoria” definita 
dall’intervista. Si tratta — e su questo torneremo nel quarto paragrafo 
- del primo contributo alla precisazione dell’intreccio complessivo.
Per meglio supportare le ipotesi formulate in relazione alle singole 
interviste e nel rapporto finale si è fatto ricorso a volte a schemi grafi­
ci, in alcuni casi di tipo puramente didascalico, in altri con pretese in­
terpretative o comunque di ulteriore organizzazione del discorso. A 
tale scopo, in particolare, dobbiamo citare il quadrato semiotico di A.J. 
Greimas,9 utilizzato in questo lavoro anche per sintetizzare la rete 
concettuale all’interno della quale ci siamo mossi.10
INTERVISTA CON IL SIGNOR BRUNO
Raccolta degli indizi e loro aggregazione ip aree
1. ’Sta ragazzina1'
- Era frivola, se c’era un maschio in casa si provava i vestiti, i costu­
mi da bagno, anche a Natale
- Quando sono stato lontano è venuta lei a cercarmi al lavoro
- ’Sta ragazzina era saputa, intelligente, io non andavo d’accordo con 
lei
— Lei è brava a darsi da fare, ci ha trovato una casa vicino a lei
- Non voglio che la madre di mia figlia sia una pazza...
— Mia moglie è una persona che riflette, calma e tranquilla... mi dice­
va: “Ma tu non vuoi abbastanza bene a quella bambina lì...”
2. La bambina'2
— Una bambina spaventata a morte, bagnava il letto
— La bambina mi chiamava papà e lei le diceva di chiamarmi zio...
ma poi crescendo si sarebbe chiesta: “Chi è il mio papà?”
— La bambina è saltata in piedi sul davanzale e ha detto che si butta­
va giù se non la smettevano
175

---

V. Cigoli, C. Galimberti, M. Mombelli
— Lei gli ha detto: “Lasciala un po’ anche a me la mia mamma!”
— Non credo che si senta colpevole, però sono sicuro che odia sua 
madre
3. L'immagine di sé15
— Ero partito facendo il moralista, che cretino, poi ci sono rimasto 
dentro anch’io
— Ho cominciato dal punto di vista del don Chisciotte, poi però è 
cambiato tutto, lei mi capisce vero...
- È già difficile mantenere un rapporto serio, se poi non è serio...
- La nostra relazione all’inizio era solo cerebrale
— Quando lei ci resta io ho cominciato a stare male, allora sono co­
minciati i problemi...
— Allora ero un po’ depresso, volevo piantarla lì
- Lei poi non era il tipo da far girare la testa, non c’era nemmeno 
quella ragione lì
- Da quando è nata la bambina le ho fatto da padre e da madre
- Fare in modo che la bambina non cresca lì con loro
4. La loro famiglia14
— Mia suocera vedeva solo i pavimenti puliti e la casa bella... mio suo­
cero si sfogava con me e io lo compiangevo
— Ho sposato la sorella, mio suocero era morto l’anno prima, era una 
situazione folle
- Mia suocera pensava che se piantavo lì moglie e figli e andavo con 
l’altra, allora ero il padreterno
5. Far finta...15
— Facciamo finta che sei in collegio poi vieni a casa ogni tanto e alla 
sera torni là
— Per me recitava sempre, qualcuno dice che è pazza, ma per me re­
citava
RAPPORTO FINALE. IPOTESI DI ORGANIZZAZIONE 
DELLE AREE INDIVIDUATE
All’interno dell’intervista con il signor Bruno, il discorso si struttu­
ra attorno a quattro aree tematiche cui è possibile aggiungerne una quin­
ta in posizione complementare. Tali aree sono rispettivamente “’sta 
ragazzina”, “la bambina”, “l’immagine di sé”, “la loro famiglia”, “far 
finta...”.
Alcuni elementi comuni caratterizzano queste aree.
176

---

Il legame disperante
Attraversandole trasversalmente, essi ne determinano le articolazioni 
e suggeriscono una possibile ri-organizzazione del discorso.
Il primo di tali elementi è costituito dalla contrapposizione assurdi- 
tà/normalità. Ecco un piccolo campionario di queste “assurdità” che 
ricorrono in almeno tre aree (’sta ragazzina; l’immagine di sé; la loro 
famiglia):
Tutto quello che vedeva lei [mia suocera] erano i pavimenti puliti, la 
bella casa, le apparenze, il resto per lei non significava niente... mio suo­
cero ogni tanto si sfogava con me e... lo compiangevo perché viveva 
in una situazione piena di assurdità e controsensi.
Ho avuto anch'io le mie traversie... io sono figlio di genitori divisi, ho 
conosciuto mio padre che avevo otto anni, mia madre a trenta.
La colgo sul fatto... torno a casa e lo dico a mia moglie: "Ma porco 
Giuda, mi capita anche questa!". Inizialmente sono partito dal punto 
di vista del moralista... che cretino, perché poi sono stato coinvolto 
anch'io...
Tra l'altro la bambina essendo cresciuta coi miei, mi chiama papà... 
fin da piccola e lei: "No! chiamalo zio", "No è il papà"... però maturan­
do, sarebbe anche arrivato un giorno in cui si sarebbe chiesta: "Chi è 
veramente il mio papà?".
L'anno scorso ha dato la colpa [dell'aborto] a lei, alla bambina...
Un secondo elemento ricorrente è costituito dal bisogno di cura, bi­
sogno connesso agli squilibri che si determinano sui piani psichico, re­
lazionale e fisico parallelamente alle assurdità di cui abbiamo precedente- 
mente parlato.
La cura viene giocata in più direzioni: come auto-cura:
Arriviamo a un punto che io ricomincio a stare male, comincio a fare 
delle coliche renali.
Invece ci resta! Allora lì hanno cominciato a sorgere i problemi veri, 
con io che peggioravo sempre più, e hanno un bel dire... l'uomo de­
ve... vorrei provare quando uno con la salute tra l'altro non sta bene.
Nei confronti di Anna:
Ci siamo trovati lì una bambina spaventata a morte che fino all'anno 
scorso ha bagnato il letto... erano i traumi che aveva subito.
Senti, a quella bambina non gli vuoi bene abbastanza, guarda che gli 
è successo anche questo...
Verso Carla:
177

---

V. Cigoli, C. Galimberti, M. Mombelli
C'era 'sta ragazzina lì che tra le altre cose non andavo mica d'accordo 
io con 'sta ragazza, era molto saputa, molto intelligente, non è che ab­
bia una cultura... però potenzialmente ha delle capacità che non sono 
da trascurare.
Nei confronti dell’intera famiglia d’origine della moglie:
Ho sposato la sorella, mio suocero era morto l'anno prima, mi sono 
trovato lì in una situazione che era a dir poco... da folle.
Verso la relazione, rappresentata come “malata”:
Con lo sfondo di questo lei capisce bene che mantenere un rapporto 
serio è già difficile, se poi serio non è... è peggio che andare di notte.
La bambina nasce nel 72, quando io sono in piena crisi.
Nel 71 ero abbastanza depresso e la stavamo piantando lì, perché nor­
malmente... non è che fosse un tipo poi da far girare la testa, ci fosse 
stato almeno questo appiglio... ma questo non poteva essere, avevo dei 
problemi miei evidentemente.
Un terzo “nucleo isotopico” è costituito dalla ricorrenza di situazio­
ni di mancanze originarie e dalla presenza, quasi rituale correlata alle 
mancanze, di rivelazioni fuori tempo.
Tali mancanze/rivelazioni riguardano innanzitutto il signor Bruno, 
la sua storia familiare:
Ho avuto anch'io le mie traversie... io sono figlio di genitori divisi, ho 
conosciuto mio padre che avevo otto anni, mia madre a trenta.
Riguardano poi ovviamente la bambina:
Tra l'altro la bambina essendo cresciuta coi miei mi chiama papà... 
fin da piccola e lei: "No! chiamalo zio", "No è il papà"... però maturan­
do sarebbe anche arrivato un giorno in cui si sarebbe chiesta: "Chi è 
veramente il mio papà?".
Come si confronta il signor Bruno con questi elementi, come li uti­
lizza in rapporto alla propria storia ed al sistema relazionale in cui è 
inserito?
In generale nei confronti della realtà è presente un atteggiamento 
dicotomico: da un lato “tutto è un problema” (la situazione, la fami­
glia d’origine, lui, lei, la bambina), dall’altro c’è “la sua famiglia”, sua 
178

---

Il legame disperante
moglie in particolare, che gli garantisce la tranquillità di una vita rego­
lare che lui non è disposto a perdere. Da un lato quindi tutto il male, 
o meglio, l'assurdità, dall’altro la normalità, la positività. Anche nei con­
fronti della bambina il signor Bruno ragiona per contrapposizioni net­
te: c’è la madre cattiva, che lei odia, e c’è lui, il padre buono ed amato. 
Tra assurdità e normalità il signor Bruno occupa una posizione media­
na, e con lui la bambina, con la quale si identifica, poiché entrambi 
sono accumunati da un destino di mancanze originarie e di rivelazioni 
fuori tempo.
La figlia infatti vive in situazioni di “normale assurdità”. Sta con 
una madre che fa di tutto eccetto che la madre; sta con un padre reale 
che deve essere visto come “zio”. La confusione regna. Probabilmente 
Anna è diventata una pedina di un “gioco di famiglia” che non è in 
grado di capire.
Nei confronti della cognata il signor Bruno esprime — come detto 
— un distacco carico di ambivalenza. Ancora adesso egli la chiama “’sta 
ragazzina”. La considera ancora una bambina che non ha visto o che 
non vuole veder crescere.
Più che la persona reale ha in mente forse quella idealizzata, di cui 
si è innamorato, la donna fatale, la primadonna che ammalia e conqui­
sta, che lo va a cercare:
Sono stato lontano un anno, mi ha rintracciato lei, dove lavoravo... 
'sta ragazzina qui era molto precoce in tutto...
D’altra parte esiste però anche la donna insignificante, malata, che 
lo ha pure tradito. Ed è questa la donna che ora vede e che forse gli 
fa pensare che tutta la vicenda altro non è che una commedia messa 
in piedi per un soggetto privo di valore. A questa donna riesce a sen­
tirsi vicino solo considerandola come madre della propria figlia. An­
che in questo caso però ha qualcosa da rilevare: la signora Carla è sì 
madre, ma “madre snaturata”, troppo spesso distratta dal rapporto con 
la figlia dalle sue amicizie per altri uomini:
Era abbastanza frivola... aveva il vizio, quando c'era un maschio per 
casa, fosse anche il giorno di Natale, in pieno inverno lei doveva met­
tersi in costume da bagno, farsi vedere in atteggiamenti provocatori.
179

---

V. Cigoli, C. Galimberti, M. Mombelli
ELEMENTI DEL RAPPORTO FINALE INSERITI 
NEL RAPPORTO COMPLESSIVO
Il signor Bruno ha avuto una storia familiare abbastanza particola­
re. Dal suo racconto si viene infatti a sapere che era “figlio di genitori 
divisi quando non si usava...”; ha conosciuto il padre a otto anni e la 
madre solo a trenta ed è stato cresciuto dalla nonna paterna:
Ho avuto anch'io le mie traversie... io sono figlio di genitori divisi, ho 
conosciuto mio padre che avevo otto anni, mia madre a trenta...
Centrato su di sé, parla a lungo della propria malattia (coliche rena­
li, uretere chiuso) così come dei ruoli particolari assunti entrando nella 
famiglia della moglie: confidente-consolatore del suocero negli ultimi 
tempi di vita di costui, cerca di supplire alla superficialità della suoce­
ra attenta solo alla pulizia dei pavimenti e all’ordine in casa; si occupa 
della cognata molto giovane ed un po’ troppo esuberante, intervenen­
do quando si lega ad un uomo più anziano di lei, divenendone però 
poi, quasi senza accorgersene, l’amante:
Ho cominciato anch'io a fare il frivolo. Sono passato da un punto di 
vista del don Chisciotte... ho cominciato a vederla sotto un altro aspet­
to... ci capiamo, no... il che mi ha creato non pochi problemi... mi crea­
va degli stati d'animo... lo capisce bene... non era giusto come non lo 
ritenevo giusto che... con tutti, perché si buttava via...
Ora, raccontando queste vicende, si mostra in apparenza emotiva­
mente distaccato nei confronti della cognata e della relazione avuta con 
lei. Questo atteggiamento sembra l’esito di una elaborazione dell’inte­
ra vicenda in termini di “assurdità” e di “nonsense”, elaborazione che 
ha lo scopo di deresponsabilizzarlo dai suoi “eventuali” sbagli. E ri­
scontrabile infatti una insistenza sulla propria passività che ha la fun­
zione di porlo ai margini della storia, accentuando nel contempo la parte 
svolta dalla signora Carla. È stata lei a dare il “la” alla relazione, a 
circuirlo, ad in trappolarlo:
Sono stato lontano un anno, mi ha rintracciato lei, dove lavoravo... 
'sta ragazzina qui era molto precoce in tutto...
Lei ci trova una casa vicino a loro, lei ce l'ha trovata, perché è in gam­
ba a darsi da fare, e ci tira lì vicino...
180

---

Il legame disperante
La possibilità di sfuggire è vanificata dalla malattia che lo “impri­
giona” definitivamente. Notiamo, in aggiunta, che la malattia inizia 
quasi contemporaneamente alla relazione, la quale viene quindi ad in­
serirsi fin dall’origine in un contesto patologico; la relazione è “mala­
ta” come anche il signor Bruno e la stessa signora Carla:
Con lo sfondo di questo [la malattia], lei capisce bene che mantenere 
un rapporto serio è già difficile, se poi serio non è... peggio che andar 
di notte. La bambina nasce nel '72, quando io sono in piena crisi, mi 
hanno operato nel '68, io ho fatto quasi tre anni a portare le stecche... 
passavo da un'infezione all'altra... insomma ero conciato veramente ma­
lino no...
Se l’atteggiamento di deresponsabilizzazione è il tratto prevalente 
del suo modo di rapportarsi con la realtà, il racconto evidenzia di con­
seguenza l’incapacità del signor Bruno a prendere in mano la situazio­
ne se non quando è ormai impossibile evitare una presa di posizione:
Nel '71 ero abbastanza depresso e la stavamo piantando lì, perché mo­
ralmente... non è che fosse un tipo poi da fare girare la testa, ci fosse 
stato almeno questo appiglio... ma questo non poteva essere, avevo dei 
problemi miei evidentemente.
In generale nei confronti della realtà è presente un atteggiamento 
dicotomico: da un lato “tutto è un problema” (la situazione, la fami­
glia d’origine, lui, lei, la bambina), dall’altro c’è “la sua famiglia”, sua 
moglie in particolare, che gli garantisce la tranquillità di una vita rego­
lare che lui non è disposto a perdere. Da un lato quindi tutto il male, 
o meglio l’assurdità, dall’altro la normalità, la positività. Anche nei con­
fronti della bambina il signor Bruno ragiona per contrapposizioni net­
te: c’è la madre cattiva, che lei odia, e c’è lui, il padre buono ed amato. 
Tra assurdità e normalità il signor Bruno occupa una posizione media­
na, e con lui la bambina, con la quale si identifica, poiché entrambi 
sono accomunati da un destino di mancanze originarie e di rivelazioni 
fuori tempo. La figlia infatti vive in situazioni di “normale assurdità”. 
Sta con una madre che fa di tutto eccetto che la madre; sta con un 
padre reale che deve essere visto come “zio”. La confusione regna. Pro­
babilmente Anna è diventata una pedina di un “gioco di famiglia” che 
non è in grado di capire.
Nei confronti della cognata il signor Bruno esprime — come detto 
— un distacco carico di ambivalenza. Ancora adesso egli la chiama “’sta 
181

---

V. Cigoli, C. Galimberti, M. Mombelli
ragazzina”. La considera ancora una bambina che non ha visto o che 
non vuole veder crescere.
Più che la persona reale ha in mente forse quella idealizzata, di cui 
si è innamorato, la donna fatale, la primadonna che ammalia e conqui­
sta, che lo va a cercare:
Sono stato lontano un anno, mi ha rintracciato lei, dove lavoravo... 
'sta ragazzina qui era molto precoce in tutto...
D’altra parte esiste però anche la donna insignificante, malata, che 
lo ha pure tradito. Ed è questa la donna che ora vede e che forse gli 
fa pensare che tutta la vicenda altro non è che una commedia messa 
in piedi per un soggetto privo di valore. A questa donna riesce a sen­
tirsi vicino solo considerandola come madre della propria figlia. An­
che in questo caso però ha qualcosa da rilevare: la signora Carla è sì 
madre, ma “madre snaturata”, troppo spesso distratta dal rapporto con 
la figlia dalle sue amicizie per altri uomini:
Era abbastanza frivola... aveva il vizio, quando c'era un maschio per 
casa, fosse anche il giorno di Natale, in pieno inverno lei doveva met­
tersi in costume da bagno, farsi vedere in atteggiamenti provocatori.
Non voglio che la madre di mia figlia risulti una pazza.
CONTRIBUTO DELLE ANALISI DI CONTENUTO 
AL RAPPORTO COMPLESSIVO
Analogamente si procede poi all’analisi delle altre interviste indivi­
duali. Riportiamo qui i passaggi relativi ad ognuna di esse utilizzati 
per la stesura del rapporto finale.
La signora Carla
La signora Carla dedica particolare attenzione, nel suo dire, ai rap­
porti con il mondo esterno.
Un primo elemento di tale dimensione è costituito da quella che po­
tremmo definire “l’altra famiglia”, la famiglia cioè del padre di Anna. 
Rispetto ad essa la signora Carla sembra provare soprattutto ostilità. 
Oggetti di tale ostilità sono sia il signor Bruno, visto come padre ina­
deguato, fonte quindi di delusione per lei, sia la sorella, nei confronti 
182

---

Il legame disperante
della quale sembra sopravvivere un intenso conflitto, che si esprime 
in un malcelato risentimento:
lo e mia sorella: rottura dei rapporti. Mia mamma aiutava mia sorella, 
a me piacevano i nipotini...
Al di là dei problemi relativi ai rapporti con i due, ciò che colpisce 
è la sottolineatura dei limiti e della negatività della coppia coniugale, 
all’origine di tale realtà familiare. Ad essi la signora Carla attribuisce 
la responsabilità dell’attuale allontanamento di Anna da lei, individuan­
do in loro un evidente polo d’attrazione per la ragazzina. Il capo d’ac­
cusa più grave è costituito dall’egoismo e dalla supposta incapacità di 
“dare amore” alla bambina:
Loro non danno amore, sanno solo prendere. Se sapessero anche da­
re la lascerei da loro.
A questa realtà familiare la signora Carla contrappone quella da lei 
formata di recente che sembra centrale per la sua attuale situazione 
esistenziale.
Il marito ed il figlio Filippo appaiono importanti punti di riferimen­
to per la signora che sembra vedere in loro la possibilità di un’esisten­
za diversa rispetto a quanto ha vissuto nella propria famiglia d’origine 
ed in quella sua appendice che per lei è stata la famiglia della propria 
sorella e del padre di Anna.
La nuova famiglia della signora Carla non sembra essere in conflitto 
con la ricca rete amicale che lei stessa si è costruita negli anni e che 
l’ha sostenuta durante i periodi di maggior difficoltà. Gli amici sem­
brano avere per lei notevole importanza, al punto da farle dichiarare 
“Io ci tengo...”. Il legame con i propri amici ha sempre segnato pro­
fondamente l’esistenza della signora Carla; come vedremo in seguito, 
Anna ha vissuto tale legame e le “aperture” che da esso conseguivano 
come un limite alla possibilità di fare un’esperienza di “famiglia” uni­
ta, con confini precisi e definiti.
L’attenzione a questi elementi per così dire “esterni”, si accompa­
gna alla capacità di riconoscere i propri limiti ed errori.
Per quanto riguarda il rapporto con Anna, la signora Carla sembra 
collegare l’attuale disagio della figlia con eventi passati, legati in parti­
colare a “colpe” e “sbagli” da lei stessa commessi, causa prima della 
“fuga” di Anna da lei.
183

---

V. Cigoli, C. Galimberti, M. Mombelli
Di conseguenza, il comportamento di Anna viene vissuto dalla ma­
dre come punitivo nei propri confronti; questo modo di rappresentar­
si le cose sembra rinviare appunto alla coscienza di aver commesso una 
colpa, attiva o di omissione, nei confronti della figlia:
Mi vuole... mi vuole punire.
Voleva punirmi per il fatto che quei tre giorni che era rimasta a casa 
non...
La figlia Anna
Anna sembra vivere ora non tanto l’alternativa tra le due figure ge­
nitoriali, quanto quella tra appartenere o meno alla famiglia a lei nota, 
quella del padre, che sente come “sua” da tempo, dove molto conta 
l’esistenza di altri figli, cioè dei suoi fratelli:
Eh, ho tre fratelli...
... e con chi ti trovi meglio?
Eh, un po' con tutti, cioè, non sembra neanche che sono così grandi! 
Forse perché li conosco da quando siamo piccoli, stavamo sempre 
assieme.
Non si tratta quindi di scegliere tra la madre e il padre, ma tra la 
famiglia “vecchia”, dove Anna ha la compagnia e l’attenzione dei suoi 
fratelli, dove ci sono protezione e regole comuni, e la famiglia “nuo­
va”, quella composta dal marito della madre e dal nuovo figlio, più spon­
tanea nel funzionamento ed estremamente aperta all’esterno.
Rispetto ai genitori, Anna riconosce che sono molto diversi tra di 
loro, e sembra accettarli entrambi:
Eh, che mia madre è un po' nevrastenica, un po' nervosa no, e mio 
papà non so, è normale, cioè un padre premuroso, non so...
A CONFRONTO
Passiamo ora all’analisi delle interazioni tra genitore e figlio. Di se­
guito riportiamo le griglie di osservazione sulla base delle quali vengo­
no poi attribuiti i punteggi che compaiono nei protocolli di osservazione 
delle sequenze videoregistrate. Segue il commento all’osservazione.
184

---

Il legame disperante
SCALE DI VALUTAZIONE E DI OSSERVAZIONE 
DELLE INTERAZIONI GENITORE-FIGLI
Differenziazione
Le “azioni”/Area performativa
Responsabilità
1 
2
raramente o mai si assume 
responsabilità
3 
4
si assume poca responsabi­
lità; incolpa anche gli altri 
o parla in 3a persona o al 
plurale
5 
6
è in grado di assumersi re­
sponsabilità per le azioni 
individuali in modo con­
tinuo
Presentazione dell'altro
1 
2
non ne parla affatto
Cooperazione
1 
2
non fa tentativi coopera­
tivi
3 
4
ne parla spesso e in termi­
ni prevalentemente nega­
tivi
5 
6
ne parla in termini positi­
vi e negativi
3 
4
fa qualche tentativo coope­
rativo
5 
6
stimola alla cooperazione
Le “parole”/Area perlocutoria
Amicizie e interessi
1 
2
nessun accenno ad amicizie i 
e interessi 
i
Famiglia d’origine
1 
2
negazione del rapporto; di­
stacco reattivo
Fvnzione Genitorule"
Leadership
1 
2
assenza di guida, caos nei : 
confronti dei figli 
:
Legame emotivo (curvilineare)
3 
4
ricerca di amicizie ed inte­
ressi
3 
4
richiesta di aiuto spropor­
zionata alla famiglia d’o­
rigine
3 
4
rigida direttività o richie­
ste di egualitarismo
5 
6
presenza di amicizie ed in­
teressi
5 
6
richiesta d’aiuto adeguata
5 
6
chiara funzione di guida
1 
2
non esprime vicinanza nei 
confronti dei figli
3 
4
esprime vicinanza emoti­
vo-affettiva
5 
6
mostra un eccessivo coin­
volgimento con il figlio
* Nel caso della presenza di più di un figlio, considerare anché la facilitazione alla comunicazione tra i figli 
oppure il poni tra di loro regolando la comunicazione o ancora il regolarla rigidamente.
185

---

V. Cigoli, C. Galimberti, M. Mombelli
Accesso all’altro (dall'osservazione del disegno congiunto}
1 
2
mantenimento rigido del­
le distanze agito dai figli 
(“ognuno al proprio po­
sto”)
i figli si ignorano tra loro
3 
4
avvicinamento tentato dai 
figli, ma inibito veloce­
mente
i figli agiscono l’ostilità, la 
critica, l’attacco
5 
6
avvicinamento dei figli tol­
lerato
i figli interagiscono spesso 
tra loro e tollerano l’ambi­
valenza
Comunicazione16
Continuità di tracciato (contenuto; non verbale; fuoco attenzionale)
1 
2
scarsa continuità dei con­
tenuti
frequenti/inappropriati 
cambiamenti d’argomento
Considerazione dell’altro
1 
2
mancanza di rispetto per i 
sentimenti o i messaggi 
dell’altro/i possibilità di un 
atteggiamento apertamen­
te irrispettoso e svalutativo
Chiarezza
1 
2
messaggi verbali non chia­
ri e/o contraddittori
frequenti incongruenze tra 
messaggi verbali e non­
verbali
Abilità comunicative
a) dell’ascoltatore (empatia, ascolto attento)
1 
2 
3 
4 
5 
6
raramente evidente 
a volte evidente 
spesso evidente
b) del parlante (intrusioni, interruzioni, conclusioni premature)
3 
4
una certa continuità anche 
se non del tutto coerente 
nel tempo ed in tutti 
cambiamenti d’argomento 
non del tutto appropriati
3 
4
un certo rispetto degli al­
tri anche se non del tutto 
coerente nel tempo ed in 
tutti
3 
4
un certo grado di chiarez­
za anche se non del tutto 
coerente nel tempo ed in 
tutti
alcuni messaggi incon­
gruenti
5 
6
tutti mantengono con coe­
renza il tracciato
cambiamenti d’argomento 
appropriati
5 
6
coerente rispetto dei sen­
timenti e dei messaggi 
altrui
5 
6
chiari messaggi verbali 
messaggi generalmente 
congruenti
186
1 
1 
2 
3 
4 
5 
6
spesso evidenti 
a volte evidenti 
raramente evidenti

---

Il legame disperante
La signora Carla e la figlia (figure 9A e 9B)
DIFFERENZIAZIONE
Famiglia: 
...................................Data: 
:.'8£......
Genitore: M.adre:.s®.ra.Carla A... Operatore: MM/NV 
Sequenze osservate:
Responsabilità
Presentazione 
dell'altro
Cooperazione
Amicizie e interessi
Famiglia d'origine
FUNZIONE CENITORIALE
Leadership
Legame emotivo
(curvilineare)
Accesso all'altro
Figura 9A Scale di valutazione dell'interazione parentale
187

---

V. Cigoli, C. Galimberti, M. Mombelli
COMUNICAZIONE
Famiglia: A.-A.....................................Data: 
11 • ’86......
Genitore: 
Carla. A.... Operatore:
Sequenze osservate: (àQ.".?5Q.... ((•.3.00:559.....((/•’ZQWiSO
1
2
3
4
5
6
•
•
•
Continuità
di tracciato
•
•
•
genitore 
I figlio 
II figlio 
III figlio
nei confronti 
nei confronti 
nei confronti 
nei confronti
del/i figlio/i 
del genitore 
del genitore 
del genitore
123456 
123456 
123456 
123456
Considerazio­
ne dell'altro
Chiarezza
•
•
•
•
•
•
•
•
•
•
•
•
* dichiara di voler- 
sene andare, ma
•
•
•
rimane 
•
•
Abilità comunicative
123456 
123456 
123456 
123456
Empatia
Intrusioni, 
interruzioni, 
conclusioni 
premature
•
•
•
•
•
•
•
•
•
•
•
•
Figura 9B Scale di valutazione dell'interazione parentale
188

---

Il legame disperante
Questo il commento ai tracciati riportati sopra.
Dall’interazione emerge un’estrema difficoltà da parte della signora Carla 
ad interagire con la figlia: incerta nel proporsi come guida, quando lo fa non 
appare in grado di sostenere le proprie proposte fino in fondo, né di preoccu­
parsi che la figlia le accetti, le esegua ed elabori.
La signora Carla tende a reazioni di tipo depressivo e di rinuncia. Quando 
prende l’iniziativa nei confronti di Anna, il dialogo diventa particolarmente 
difficile, poiché sembra che, dopo aver lanciato una proposta, un’idea ecc., 
non si attenda dalla figlia particolari risposte e contributi.
Sembra quindi assente una reciprocità di fondo negli scambi tra madre e 
figlia.
La signora Carla non appare in grado di comprendere né di elaborare i si­
gnificati connessi ai rifiuti/al rifiuto di cui si sente vittima da parte di Anna. 
Quando parla di Anna è centrata soprattutto sui propri sentimenti, incapace 
di “ascoltare” Anna e le richieste che caratterizzano il periodo che sta viven­
do. Quello che potrebbe essere compreso come un fenomeno tipico dell’ado­
lescenza della figlia va a scontrarsi con la complessità dei rapporti che 
attualmente la signora Carla intrattiene con il padre di Anna e con la propria 
sorella. Non è facile per lei staccarsi da Anna nella misura in cui lei stessa 
pare trovarsi ancora invischiata in un processo di separazione/individuazione 
tutt’altro che compiuto. A 16 anni ha tentato di fare dei passi su questa stra­
da “utilizzando” il marito della sorella, legandosi così ancora di più al nucleo 
familiare da cui voleva allontanarsi. Ora vede che Anna va verso quello stes­
so uomo (e quella donna da cui voleva staccarsi): ciò significa da un lato che 
lei stessa si ritrova “avvicinata” ai due, dall’altro che un’altra adolescente, 
Anna, in cui non è difficile pensare che si identifichi almeno parzialmente, 
si stacca dalla propria madre “utilizzando” il signor Bruno, questa volta suo 
padre reale.
La figlia nei confronti della madre appare combattuta tra il seguirla e l’i­
gnorarla, comportamento quest’ultimo in cui tende ad “imitare” il padre, forse 
confondendo i motivi dell’ostilità di lui verso la signora Carla con le proprie 
diverse difficoltà di figlia. Ne risulta che Anna è molto attenta a ciò che la 
madre dice e fa, ma risponde con il minimo di partecipazione emotiva. In 
presenza della madre Anna è fondamentalmente passiva; tende a sottolineare 
una mancanza di confidenza (passata e presente) con lei ed una sorta di delu­
sione per averla “goduta” poco nel passato, mentre per il presente ritiene di 
essere stata lei a distaccarsi e a rinunciare alla compagnia della madre.
Anna parla poco con entrambi i genitori, ed esprime al minimo i propri 
sentimenti. Con la madre si limita a rispondere alle richieste sui fatti concreti.
189

---

V. Cigoli, C. Galimberti, M. Mombelli
Il signor Bruno e la figlia (figure 10A e 1OB)
DIFFERENZIAZIONE
Famiglia: A.-A.....................................Data: 
......
Genitore: Padre- ?ig. Bruno A......Operatore:
Sequenze osservate: 
......//:'.3Q9:559....///-ZOO^SO
Responsabilità
Presentazione 
dell'altro
Cooperazione
Amicizie e interessi
Famiglia d'origine
FUNZIONE CENITORIALE
Leadership
Legame emotivo
(curvilineare)
Accesso all'altro
Figura 10A Scale di valutazione dell'interazione parentale
1 
2 
3 
4 
5 
6
190

---

Il legame disperante
COMUNICAZIONE
Famiglia: 
...................................Data: 13.11/86.........
Genitore: Padre: sig. Bruno A......Operatore: MMICG
Sequenze osservate: f.’Q??-’?......./f:300-550...... 111:700-850
1
2
3
4
5
6
•
•
•
Continuità 
di tracciato
•
•
•
genitore 
I figlio 
II figlio 
III figlio
nei confronti 
nei confronti 
nei confronti 
nei confronti
del/i figlio/i 
del genitore 
del genitore 
del genitore
123456 
123456 
123456 
123456
Considerazio­
ne dell'altro
Chiarezza
•
•
•
•
• annuisce
•
I 
• parla poco
•
I
* parla di più
•
•
•
•
•
•
Abilità comunicative
123456 
123456 
123456 
123456
Empatia
Intrusioni, 
interruzioni, 
conclusioni 
premature
•
•
•
•
•
•
•
•
•
•
•
•
Figura 10B Scale di valutazione dell'interazione parentale
191

---

V. Cigoli, C. Galimberti, M. Mombelli
Questo il commento ai tracciati riportati sopra.
Nella situazione di interazione con la figlia il signor Bruno appare rassicu­
rato dal proprio ruolo di padre. La sollecita e la guida alla cooperazione, at­
tendendone con pazienza le risposte e i contributi. Riesce ad esercitare una 
chiara funzione di guida poiché la considera una “bambina piccola” (fatto “fuori 
tempo” come le rivelazioni di cui padre e figlia sono stati oggetto) in situazio­
ne di particolare dipendenza da lui; in qualche modo sembra temere l’auto­
nomia della figlia, accentuando per questo il proprio tono autoritario.
Rispetto al padre Anna sembra rispondere positivamente alla sua richiesta 
di un contatto quasi fisico (mano nella mano), tenuto con continuità; con lui 
sembra più spinta ad interagire per ottenere delle reazioni che le confermino 
l’esistenza della relazione che non in vista del raggiungimento dell’obiettivo 
dell’incontro. Quando però si accorge che il rapporto scivola verso un ecces­
sivo coinvolgimento emotivo, si sottrae alla stretta (ritira la mano), provo­
cando un certo stupore nel padre. Di fatto Anna mostra una notevole 
dipendenza dal padre, poiché pende letteralmente dalle sue labbra, pur con­
servando spazio per esprimere — anche se come detto con molta parsimonia 
— i propri sentimenti.
Dal loro discorso emerge un tema, quello della caccia, che introduce dei 
riferimenti ad una dimensione di violenza rispetto alla quale non sono del 
tutto in accordo.
LE RISORSE, I SEGNALI
Il commento alle osservazioni viene poi utilizzato come punto di par­
tenza per reperire all’interno dello spazio relazionale considerato la pre­
senza di segnali e di indizi che denotino l’esistenza di eventuali risorse.
Differenziazione
La madre si assume poca responsabilità, incolpando la famiglia del padre 
(vale a dire la propria sorella) di quanto di negativo potrebbe succedere se 
Anna andasse a vivere con loro, facendo riferimento a quanto successo fino 
ad ora (episodi di fuga di Anna).
Il padre si assume in modo continuo responsabilità per azioni da lui propo- 
ste/compiute.
La signora Carla parla del padre di Anna in modo negativo, contrapponen­
dogli il proprio marito e mostrando — in termini progettuali — le possibilità 
che Anna avrebbe rimanendo in famiglia con lei, lui ed il fratellino.
II signor Bruno non nomina assolutamente la madre di Anna.
192

---

Il legame disperante
Tra la madre ed Anna il livello di cooperazione appare basso: anche quan­
do rivolge domande alla figlia, la signora Carla non attende la risposta, forni­
sce lei stessa la spiegazione o passa decisamente ad altro. Anna, dal canto suo, 
limita le risposte a quelle domande che toccano aspetti estremamente “con­
creti” della sua relazione con la madre; non fa alcun cenno a sentimenti o 
relazioni attuali.
Il padre stimola Anna alla cooperazione in modo continuativo, spesso ri­
chiamandola all’esecuzione del compito. Anna non sempre si mantiene a li­
vello produttivo, ma sembra ricercare lo scambio con il padre in quanto di 
per sé segno della sua presenza/attenzione.
Ampio spazio hanno le amicizie della signora Carla nell’interazione con An­
na, mentre praticamente nulli sono gli accenni alla famiglia d’origine. L’inte­
razione padre-figlia appare caratterizzata da alcuni accenni ad amicizie, mentre 
i riferimenti alla famiglia d’origine sono formulati in modo da far pensare ad 
un distacco reattivo, non elaborato.
Funzione genitorìale
La signora Carla appare alternativamente assai rigida o del tutto rinuncia­
taria; non sembra in grado di assumere una posizione di guida equilibrata nei 
confronti della figlia.
Il signor Bruno pone in essere una guida abbastanza rigida nei confronti 
della figlia, ma appare in grado di esprimere un buon livello di vicinanza emo­
tiva ed affettiva.
Comunicazione
L’interazione tra la signora Carla e la figlia fa registrare punteggi bassi ri­
spetto a tutte le variabili, indicando un blocco sul piano comunicativo: Anna 
sembra “fissata” nel proprio ruolo di figlia/bambina, non riuscendo ad agire 
con la madre il proprio ruolo di adolescente.
L’interazione di Anna con il signor Bruno appare più ricca ed articolata. 
Da notare in particolare un elevato livello di chiarezza negli scambi tra i due 
ed una partecipazione ricca al discorso dell’altro, coglibile soprattutto a livel­
lo di ascolto attento. Anche il padre sembra “accontentarsi” di contributi in­
fantili da parte di Anna al progetto e questo potrebbe spingere ad ipotizzare 
un eccesso di invischiamento dei due in una relazione chiusa.
IL DISEGNO CONGIUNTO
Riportiamo ora la griglia che raccoglie le categorie elaborate a guida 
dell’osservazione del disegno congiunto.
193

---

V. Cigoli, C. Galimberti, M. Mombelli
OSSERVAZIONE DEL 
DISEGNO CONGIUNTO
Processo
o Chi inizia
o Chi segue e come
— tocca/sviluppa lo stesso tema
— interviene nel disegno dell’altro
— completa il disegno dell’altro
° Chi si distacca
— propone un tema diverso...
... per contrapposizione
... per differenza
— propone un tema originale
° Presa di iniziativa
— 
lavoro autonomo
— chiede/dà collaborazione
— organizza il lavoro proprio e altrui
- rifiuta la collaborazione
° Risultato conclusivo
— isolamento di un membro
— tema a coppie (o comune a più di due familiari)
— tema comune
— temi diversi tra loro
Clima
o Grado di partecipazione dei singoli
- astensione
- partecipazione intermittente
- partecipazione attiva
° Vicinanze ed esclusione tra le persone
— posizione del foglio
— posizione sul fogliò
- movimenti delle persone
Lettura simbolica
o Lettura simbolica del disegno di ogni persona
o Lettura simbolica del disegno complessivo
° Relazioni tra il disegno e i commenti verbali
Veniamo ora all’osservazione del disegno congiunto (p. 195).
Inizia a disegnare il signor Bruno, seguito subito da Anna. La signora Car­
la interviene avviando il proprio disegno dopo essere stata provocata da una 
frase del signor Bruno. Dopo una prima fase di attività costui si isola, mani­
festando disinteresse per le parole e jl disegno della signora Carla. Tale di­
simpegno si accentua qiiàndo Anna si mette a disegnare con la madre. Quando 
Anna disegna con il padre, la madre, a sua volta, sente che non c’è posto per 
lei nella relazione.
194

---

// legame disperante
195

---

V. Cigoli, C. Galimberti, NI. Mombelli
Alle richieste di aiuto della madre che la invita a collaborate, ricordandole 
le ore piacevoli trascorse anni prima in situazione di intimità/isolamento, An­
na mantiene una certa distanza emotiva, che sembra ripetere l’atteggiamento 
di distacco del padre. Si tratta di una manifestazione di una coalizione tra 
padre e figlia.
Alla fine del disegno si perviene allo sviluppo di due temi di coppia, ciascu­
no dei quali vede presenti uno dei due genitori con la figlia. A tale proposito 
ci sembra ora opportuno - dopo aver considerato la situazione dal punto 
di vista relazionale e gruppale — procedere ad una lettura simbolica dei due 
“quadri” che compongono il disegno.
Anna sembra accontentarsi di un posto ai margini dello spazio familiare. 
Appare disposta ad assumere un ruolo di secondo piano a patto che la si lasci 
vicina al padre. Si disegna infatti accanto a lui mentre fa i compiti sul suo 
tavolo di lavoro.
Disegnandosi al banco da artigiano il signor Bruno introduce la dimensio­
ne lavorativa nel disegno, facendo così implicitamente riferimento all’impor­
tanza del proprio ruolo di garante del rapporto con la realtà, di competente, 
di persona adeguata all’assolvimento dei propri compiti.
La signora Carla si disegna a margine del foglio, collocando se stessa e la 
figlia all’interno di una casa-automobile: quello è lo spazio della diade. Osser­
vando il disegno appare chiara una maggior precisione nel disegnare la bam­
bina; la rappresentazione di sé sembra invece ricordare un feto.
Per trovare qualcosa di comune tra madre e figlia bisogna quindi risalire 
molto nel tempo, arrivando alle prime fasi della relazione, situazione espressa 
graficamente dalla “reinfetazione” nella casa-automobile-utero.
Di fronte a questa proposta della madre, Anna sembra trovarsi a disagio: 
ad un’unità indifferenziata Anna preferisce una collocazione chiara accanto 
al padre, in uno spazio definito da compiti precisi (il lavoro).
In presenza di entrambi i genitori, quindi, l’intimità tra padre e figlia è 
rappresentata nell’attualità dalle cose “da grandi” che si fanno insieme, cioè 
lavorare e studiare (Anna si disegna mentre fa i compiti al tavolo di lavoro 
del padre), mentre quella tra madre e figlia è e può essere recuperata se si 
torna molto indietro nel tempo (quando Anna era piccolissima e veniva por­
tata in giro dalla madre in automobile).
Dal confronto di questa analisi della dimensione simbolica con quanto rile­
vato sul piano relazionale, emerge quella che potremmo definire la “filoso­
fia” di Anna, che risulta dall’elaborazione della sua esperienza di sospensione 
tra due gruppi familiari: “Lascio le cose così se no pasticcio tutto!”. La frase, 
riferita al disegno della madre, esprime in sintesi l’apparente impossibilità di 
padre e figlia di entrare in comunicazione con la madre e di collaborare atti­
vamente con lei.
196

---

ALLA RICERCA DELL’INTRECCIO: 
“CHI HA DUE DONNE PERDE IL SENNO, 
CHI HA DUE CASE PERDE L’ANIMA”
Dall’analisi dei colloqui, delle interazioni e del disegno congiunto, possia­
mo avanzare alcune ipotesi esplicative circa il significato della richiesta di af­
fido urgente avanzata dal signor Bruno. Tali ipotesi, che toccano aree diverse 
dello spazio relazionale venutosi a creare con la collocazione di Anna tra le 
due famiglie, presentano implicazioni reciproche e rinvii l’una nei confronti 
dell’altra.
L’evento che ha innescato il processo di richiesta di revisione dell’affida­
mento è stato l’allontanamento di Anna dalla casa della madre e la “fuga” 
verso quella del padre.
Ciò ha riportato alla luce il problema di fondo, vale a dire l’impossibilità 
di gestire i rapporti tra Anna e i suoi genitori eludendo l’esistenza di due fa­
miglie, problema connesso alla mancata esperienza di vita in un unico nucleo 
familiare fatta dal signor Bruno, dalla signora Carla e dalla stessa Anna.
Anna si trova di fatto in posizione intermedia rispetto alle due famiglie, 
collocata internamente ed esternamente rispetto a ciascuna di esse.
Anna è qualcosa che manca alle due famiglie, in particolare ai due genitori, 
ma è anche un optional, qualcosa che eccede le capacità di contenimento dei 
due nuclei, dal momento che ognuno ha ormai dei figli propri.
Questa duplicità caratterizza un po’ tutti i protagonisti della vicenda.
A tutti, infatti, è mancato o manca qualcosa.
Il signor Bruno ha avuto una storia familiare piuttosto travagliata, caratte­
rizzata — come si è detto — da “mancanze originarie (il padre e la madre) 
e rivelazioni fuori tempo” relative appunto al rapporto con i genitori.
Alla signora Carla è mancata a lungo una figura maschile di riferimento: 
prima il padre e poi un marito.
Ad Anna è mancato il padre: per anni ha dovuto accontentarsi di uno “zio”; 
anche la madre è stata a lungo una presenza a mezzo servizio; ciò ha fatto 
sì che le mancasse, di conseguenza, una famiglia “normale”.
Molti, in questa vicenda, hanno avuto o hanno qualcosa di troppo.
Il signor Bruno due famiglie. La signora Carla un numero elevato di “fi­
danzati”; tutti hanno avuto due famiglie. Anna, poi, in particolare, ha due 
madri, la signora Carla e la zia, due padri, il signor Bruno ed il marito della 
signora Carla, due case,17 fratelli con due cognomi differenti.
E attorno a lei che si gioca la partita tra “mancanza” ed “abbondanza”.
Se non c’è se ne avverte la mancanza, soprattutto perché si sa che sta con 
l’altro e la sua famiglia; se c’è rischia di divenire ingombrante.
Avendo Anna con sé ognuno dei due genitori potrebbe colmare delle man­
canze “strutturali”, ma soprattutto preserverebbe la bambina dalla ripetizio­
ne di eventi di cui essi hanno già fatto esperienza.
Proviamo a chiarire in termini relazionali cosa significhi tutto ciò.
197

---

V. Cigoli, C. Galimberti, M. Mombelli
Sappiamo che il signor Bruno ha avuto una storia familiare piuttosto trava­
gliata, caratterizzata — come si è detto — da “mancanze originarie e rivela­
zioni fuori tempo” relative appunto al rapporto con i genitori.
Per la signora Carla il problema più grave rispetto ad Anna è la possibilità 
che la figlia cerchi di allontanarsi da lei “utilizzando” il suo stesso schema 
relazionale:18 avvicinarsi al medesimo uomo che la madre aveva scelto per 
“uscire” dalla propria famiglia. Come abbiamo rilevato in precedenza, in questo 
caso, visto che i due sono realmente padre e figlia, l’unione con quest’uomo 
assumerebbe in modo ancora più deciso la coloritura dell’incesto.
La posta in gioco è quindi molto elevata e va probabilmente al di là dell’ap­
partenenza di Anna al proprio nucleo familiare.
Il comportamento di Anna sembra costituire una risposta alle sollecitazio­
ni che le vengono da entrambe le parti: reagisce cercando di mantenersi pic­
cola, di ritardare l’ingresso nell’adolescenza. La scelta della famiglia del padre 
è sintonica con questi tentativi di rifiuto della crescita — evidenti sia nel ma­
teriale prodotto verbalmente che nelle situazioni relazionali — dal momento 
che in essa può raggiungere con maggiore facilità questo obiettivo (e qui non 
siamo solo a livello di guadagno secondario): la zia ed il padre ne fanno la 
loro bambina, i fratelli la coccolano, è la più piccola, mentre nella nuova fa­
miglia della madre si è venuta a trovare al centro di una situazione che la 
sollecita a crescere. Ma se cresce si trova di fronte al gioco che abbiamo de­
scritto in precedenza...
Ottenendo l’affidamento, il padre allontanerebbe Anna anche dal marito 
della madre, evitando che la propria figlia, “quasi-adolescente”, si trovi espo­
sta ad un rapporto troppo stretto con questo uomo (con il quale ha avuto an­
che dei contrasti...); potrebbe apparire eccessiva una preoccupazione di tale 
genere, ma in questa “famiglia” abbiamo già avuto modo di incontrare situa­
zioni a “sfondo incestuoso”, o per lo meno descritte come tali.
Contrastando la richiesta del padre di Anna, la signora Carla eviterebbe 
di riavvicinarsi troppo a lui attraverso Anna nella quale, come abbiamo espli­
citato in precedenza, si è (parzialmente) identificata.
Rifiutando di crescere, Anna sembra voler dire ad entrambi che si sente 
piccola, che per lei è importante trovare ora una modalità “nuova” di stare 
con loro, nuova ed originale, dal momento che ha capito bene di non potere 
vivere con loro in una situazione familiare “regolare”.
Alla luce di'queste considerazioni sembra allora possibile individuare gli 
intrecci che i protagonisti della vicenda portano alla luce.
La madre di Anna è impegnata in un confronto che le dovrebbe permette­
re di sottrarre definitivamente la propria figlia al padre, alla sua famiglia, ma 
soprattutto alla sorella cui è legata da una relazione competitiva fortemente 
marcata in senso antagonistico. Se da un lato infatti giudica il padre di Anna 
come inadeguato, verso la sorella evidenzia rabbia e gelosia. Come afferma 
lei stessa, la sorella le ha portato via la madre. A tale “furto” lei ha risposto 
sottraendole il marito, cercando così di avere un uomo per sé, ma un “uomo 
198

---

Il legame disperante
di famiglia”, non qualcuno di estraneo (gli estranei li riserva per le “avven- 
turette”).
Il padre di Anna — come abbiamo rilevato — appare invece mosso nella 
richiesta di revisione del provvedimento di affidamento di Anna da una spin­
ta a proteggersi dall’“assurdità” introdotta nella sua vita dall’incontro con 
la madre di Anna, assurdità che è in rapporto di continuità/contiguità con 
l’assurdità che ha caratterizzato le proprie vicende familiari di cui abbiamo 
riferito in precedenza. Si tratta — in certa misura — di un espediente attra­
verso il quale il signor Bruno cerca di “curare” la propria storia, interrompen­
do la sequenza delle assurdità e attraverso l’introduzione della “normalità”.
La considerazione del materiale prodotto ai vari livelli (individuale, 
interattivo e di gruppo) in riferimento al criterio-guida, articolato in 
prospettiva intergenerazionale, ha permesso quindi di evidenziare i due 
canovacci relativi alla storia di Anna con i genitori. Lasciando intera­
gire i due canovacci alla luce dei nostri criteri-guida è stato possibile 
procedere alla strutturazione di un intreccio.
Come decidere quali elementi tenere, quali lasciar cadere, quale in­
treccio infine scegliere tra tutti i possibili? A questo punto non si trat­
ta tanto di decidere per uno di essi purchessia, quanto di individuare 
quello che, a parere degli osservatori, abbia, per così dire, la “probabi­
lità più elevata di accadere”. E importante evitare di porsi in una posi­
zione di equivalenza tra tutti gli intrecci possibili, collocandosi quindi 
in prospettiva “decostruzionista”;19 bisogna altresì sfuggire alla tenta­
zione di aver compreso quale sia il “vero” intreccio, imponendolo coer­
citivamente alla famiglia se si fa terapia o al giudice se ci si trova in 
campo peritale. Questa seconda prospettiva, di tipo “imperialista", ri­
durrebbe drasticamente la “base di informazioni” sulla quale fondare 
la restituzione all’inviante. A nostro parere è invece opportuno indivi­
duare, all’interno del campo relazionale definito dai canovacci indivi­
duati, un “mondo possibile”20 all’interno del quale costruire la 
risposta all’inviante. Articolando la dimensione diacronica — l’esor­
dio familiare, ma anche i significati emersi durante gli incontri a pro­
posito del passato, delle relazioni ihtergenerazionali, dei rapporti con 
le famiglie d’origine ecc. — con quella sincronica — l’evento richiesta 
di revisione, le modalità di funzionamento interpersonali e di gruppo 
agite nel contesto peritale — sarà possibile pervenire ad una conside­
razione pancronica, per così dire, della vicenda familiare, tra passato 
e futuro, tra garanzia della continuità della propria storia familiare e 
possibilità di accesso al genitore non affidatario.
Vediamo ora come nel caso considerato si sia giunti a sintetizzare 
199

---

V. Cigoli, C. Galimberti, M. Mombelli
il lavoro analitico in una sorta di “macrotesto”, sintesi prospettica del­
la storia familiare, in riferimento naturalmente soprattutto al proble­
ma specifico, vale a dire alla presa di decisione relativa all’affidamento 
dei figli.
LA RISPOSTA ALLTNVIANTE
Di fronte ad una situazione in cui l’intreccio dei comportamenti dei tre 
protagonisti (Anna: rifiuto di crescere; signor Bruno: progetto di autocura; 
signora Carla: sottrarre la figlia alla famiglia del padre) determina un conte­
sto relazionale altamente confuso e confusivo — oltre che conflittuale - si 
reputa particolarmente importante dare al giudice delle indicazioni operative 
utili al governo ed alla riduzione di tale confusività.
E importante infatti lavorare affinché Anna possa trovare un posto defini­
to nello spazio relazionale tra le due famiglie, un aggancio che le dia stabilità 
arrestandone le oscillazioni da un polo all’altro. Come abbiamo visto com­
mentando il disegno congiunto, la ricerca della stabilità, di una certa chiarez­
za espressa da Anna sembrerebbe maggiormente garantita dalla vicinanza del 
padre. Rimane tuttavia evidente la difficoltà/impossibilità da parte dei due 
genitori di Anna di stabilire un contesto collaborativo anche in rapporto a 
decisioni che riguardino Anna. Partendo da un tale rilievo appare di fonda­
mentale importanza dare al giudice l’indicazione di operare in modo tale da 
costruire una “cornice” attorno ai tre ed alle loro famiglie che dia qualche 
stabilità all’intero sistema. Si tratta in pratica di vincolare i genitori di Anna 
ad un riferimento ad un terzo che garantisca l’esistenza di uno spazio all’in­
terno del quale elaborare un progetto comune a proposito di Anna.
Chiedendo la revisione dell’affidamento, il signor Bruno e la signora Carla 
avevano cercato di coinvolgere un terzo, il giudice appunto, nel loro rappor­
to. Rivolgendosi ai periti, il giudice ripropone la richiesta della costituzione 
di un altro punto di vista, ritenendo insufficiente quanto riferitogli dai servi­
zi. Si tratta ora di fare sì che questa ricerca continua di un “terzo” non venga 
solo “agita”, ma costituisca il risultato di una scelta “pensata”, all’interno di 
un progetto che il giudice può elaborare sulla base delle informazioni ricevu­
te. Egli può indirizzare i genitori di Anna ad un servizio, facendo magari ri­
ferimento ad un operatore in particolare. Il terzo avrebbe quindi il ruolo di 
garante e “controllore” del provvedimento di affidamento di Anna al padre, 
salvaguardando la continuità del “confronto con la madre (e in secondo pia­
no con la famiglia della madre), seppur faticoso ma importante per la sua 
crescita”.21
Di fronte all’impossibilità di costruire un rapporto tra i due genitori è di 
conseguenza opportuno che altri definiscano non solo i limiti dell’intervento 
e le aree di scelta dell’uno e dell’altro in rapporto alla vita della figlia — e 
200

---

Il legame disperante
questo spetta al giudice — ma che divengano garanti del provvedimento se­
guendone il processo di attuazione. Al “terzo” spetterà quindi l’esercizio di 
un compito collocabile tra "solidarietà” e “controllo”, aiutando i due genitori 
a strutturare un rapporto all’interno di un contesto protetto.
Tale risposta dovrebbe stimolare nel giudice l’esigenza di ipotizzare 
un percorso guidato22 che conduca questa famiglia verso un luogo - 
un servizio di zona, come è stato indicato ad esempio in questo caso 
— e delle persone precise — un operatore di tale servizio — con cui 
verificare periodicamente gli sviluppi della propria situazione.
Articolando le informazioni già precedentemente possedute con la 
nostra “risposta all’inviante” il giudice non si limiterà così a prefigu­
rare con il nuovo provvedimento uno “stato di cose” — forse diverso 
dal precedente nei contenuti, ma ugualmente destinato al fallimento 
- quanto invece cercherà di definire le tappe di un processo, affidan­
do ad un servizio e a degli operatori il compito di verificarlo con lui.
NOTE
1. Cfr. le pagine dedicate all’incontro con la famiglia nel capitolo “Dalla perizia sistemica al 
sistema peritale”.
2. Da quanto si racconta nella famiglia tra i vari indiziati della paternità avrebbe figurato an­
che il signor Bruno, ma la facilità con cui la moglie di quest’ultimo accetta la situazione 
potrebbe far propendere per l’esistenza di uno di quei segreti di famiglia di cui molti sanno 
e nessuno parla.
3. Va ricordato a tale proposito che nessun approccio di analisi di contenuto ha mai la pretesa 
di esaurire alcun tipo di testo. Per una trattazione adeguata di questi aspetti il rinvio è a 
Ghiglione R., Beauvois J.-L., Chabrol CI., Trognon A., Manuel d’analyse decontenu, A. Co­
lin, Paris, 1980.
4. Questa è una delle due possibili strade indicate da Blanchet per evitare un uso scorretto 
dell’intervista in situazione di ricerca. Il problema di fondo — così Blanchet sintetizza ica­
sticamente la questione — è costituito dal fatto che non sempre si riconosce che ogni discor­
so prodotto all’interno di un dispositivo che preveda l’utilizzo dell’intervista è in realtà 
“co-prodotto” dagli interlocutori, intervistatore ed intervistato. Troppo spesso si agisce “come 
se” il materiale prodotto rappresenti “le cose come stanno” o “le cose come le vede l’intervi­
stato”. Più volte abbiamo insistito sul nostro interesse non per gli “stati di cose”, quanto 
per gli aspetti di “processo”; questo è un esempio pratico di cosa ciò significhi. In particola­
re Blanchet sottolinea che l’intervista non acquista “uno statuto di metodo nelle scienze so­
ciali che al prezzo di un lavoro previo di decodifica del suo funzionamento sul piano 
interlocutorio”. Egli indica due possibili modalità per compiere tale lavoro: una consiste ap­
punto nel definire “in anticipo un massimo di parametri della comunicazione (situazionali, 
contrattuali, relativi all’interlocuzione), in funzione di ipotesi precise sul tipo di discorso 
considerato”. La seconda consiste invece nell’integrare analisi di contenuto condotte in pro­
spettiva tradizionale con analisi delle interazioni verbali avvenute durante l’intervista in modo 
da “restituire il senso originale della parola, senso co-costruito dagli interlocutori”; a parere 
di chi scrive, l’analisi delle interlocuzioni proposta da A. Trognon, cui abbiamo fatto prece­
dentemente cenno, costituisce un esempio di tale tipo di indagine. Cfr. Blanchet A., Inter­
viewer, in Blanchet A., Ghiglione R., Massonat J., Trognon A., Les techniques d'enquète 
en sciences sociales, Dunod, Paris, 1987, pp. 124-125. Come risulta da quanto esposto, nella 
201

---

V. Cigoli, C. Galimberti, M. Mombelli
definizione del nostro congegno di ricerca ci siamo fatti guidare dalla prima di queste due 
ipotesi di lavoro.
5. Rinviamo a tale proposito alle “aree di indagine” delle due tracce di intervista riportate nel 
capitolo II.
6. Per le implicazioni epistemologiche di tale accezione del concetto di oggettività rinviamo 
a Agazzi E., Criteri epistemologici fondamentali delle discipline epistemologiche, in Siri G., 
a cura di, Problemi epistemologici della psicologia, Vita e Pensiero, Milano, 1976, pp. 3-35; 
si veda in particolare alla p. 23. Per una valutazione della proposta di Agazzi in rapporto 
allo statuto delle scienze umane, si vedano le considerazioni sviluppate in Cigoli V., Galim­
berti C., Psicoanalisi e ricerca sui sistemi, F. Angeli, Milano, 1983, pp. 102-108.
7. Questa modalità di procedere ha condotto alla formazione di due équipes, costituite ciascu­
na da uno dei due “ricercatori-periti” più un collega che lo ha coadiuvato sia in questa fase 
di analisi di contenuto che durante la successiva, relativa all’analisi delle interazioni genitore- 
figlio. A tale proposito dobbiamo riconoscere l’importanza della collaborazione di Camillo 
Regalia e Nicoletta Venturini - a cui va il nostro ringraziamento - che hanno collaborato 
rispettivamente con Carlo Galimberti e Marina Mombelli.
8. Per il concetto di isotopia, nucleo isotopico e attante cfr. Greimas A., Semantica strutturale, 
Rizzoli, Milano 1968. Cfr. inoltre Marchese A., L’officina del racconto, Mondadori, Mila­
no, 1983.
9. Cfr. Greimas A., op.cit.-, Marchese A., op.cit. pp. 34-46. Secondo Greimas esistono delle 
strutture profonde che organizzano il discorso narrativo e che sono soggiacenti alle manife­
stazioni della narratività di superficie studiata da Propp. Per esplorare tali strutture vanno 
individuate delle coppie di funzioni che — opponendosi — si rapportano l’una all’altra nella 
costruzione del testo.
Secondo tale prospettiva, è possibile definire il racconto come un insieme di congiunzioni 
e disgiunzioni che scandiscono l’intrecciarsi delle vicende.
Per maggiore precisione bisogna ricordare che per Greimas esistono in particolare tre livelli 
semantici: “1. un livello profondo definibile secondo un modello costituzionale (o struttura 
elementare della significazione) di carattere logico; 2. un livello superficiale intermedio in 
cui le istanze profonde sono investite dall’antropomorfizzazione regolata dal modello attan- 
ziale-, 3. un livello di manifestazione dei significati testuali del racconto (linguistico-stilistico)”. 
Ciò che interessa nell’analisi semiotica del testo è individuare i primi due livelli, in modo 
da cogliere sia le istanze fondamentali (primo livello) che si organizzano secondo un modello 
rappresentabile con un quadrato semiotico, sia gli elementi attanziali, siano essi umani o ina­
nimati. Nell’analisi che abbiamo compiuto sulle trenta interviste, le aree di frasi individuate 
sono da intendersi appunto come espressione di tali livelli, vale a dire come costituenti la 
struttura elementare di significazione. Per questa ragione, a partire da tali aree sono stati 
costruiti in diverse occasioni dei “quadrati di significazione”. Vediamo come “leggere” tali 
quadrati, di cui di seguito diamo un esempio:
202

---

Il legame disperante
Le linee .... significano l’esistenza di una relazione fra contrari-, le linee________una rela­
zione fra contraddittori-, le linee.......................una relazione di implicazione. Risulta quindi
che i vertici 1 e 3 ed i vertici 2 e 4 sono fra di loro in relazione di contraddizione. Gli elemen­
ti posti ai vertici 1 e 2, 3 e 4 sono invece in relazione di opposizione. I vertici 1 e 4, 2 e 
3 si trovano ad intrattenere delle relazioni di implicazione. La rete di rapporti che viene 
a determinarsi rende quindi possibile un’organizzazione dei dati di tipo non solo espositivo 
o meramente classificatorio, ma offre l’opportunità di argomentare sulle relazioni esistenti 
tra gli elementi (nel nostro caso aree o isotopie) collocati ai vertici del quadrato, abilitandoci 
ad una sia pure elementare e/o rudimentale forma di inferenza. Per un’analisi serrata del 
quadrato semiotico inteso come struttura formale e di tutta l’opera di Greimas si veda P. 
Ricoeur, Tempo e racconto, voi. 2, La configurazione nel racconto di finzione, Jaca Book, Mi­
lano 1987, pp. 79-101. Di estremo interesse per evidenziare possibilità e limiti della posi­
zione di Greimas è anche C. Chabrol, Elements de psycho-sociologie du langage, these pour 
le Doctoral d’Etat, Nanterre 1985, pp. 180-229. Secondo Chabrol, il quadrato semiotico, 
o una qualsiasi struttura formalmente simile ad esso, può essere usato "per mettere in forma 
[.. .] i risultati di un’analisi semantica di uno o più discorsi” di cui esso può rendere “la forma 
elementare della significazione a priori”. Ibidem, p. 228, nota 1. Questo è quanto riteniamo 
di aver fatto nella maggior parte dei casi in cui siamo ricorsi a questa formalizzazione.
10. Cfr. “Il quadrato semiotico” nel capitolo “Il legame disperante”.
11. Riportiamo in questa nota e nelle seguenti (12, 13, 14, 15) gli “indici” relativi agli “indizi” 
individuati, vale a dire le frasi reperite all’interno del testo a partire dagli indizi.
'Sta ragazzina
— 
Cera sta ragazzina lì che tra le altre cose non andavo mica d’accordo io con ’sta ragaz­
za, era molto saputa, molto intelligente, non è che abbia una cultura... però potenzial­
mente ha delle capacità che non sono da trascurare.
- 
Sono stato lontano più di un anno, mi ha rintracciato lei dove lavoravo... ’sta ragazzina 
qui era molto precoce in tutto, mi è capitato di trovarla tra le braccia di un uomo di 
50 anni.
- 
Era abbastanza frivola... il vizio, quando c’era un maschio per casa, fosse anche il gior­
no di Natale, in pieno inverno lei doveva mettersi a provare i vestiti, il costume da ba­
gno, farsi vedere in atteggiamenti provocatori.
— 
Lei ci trova una casa, vicino a loro, lei ce l’ha trovata, perché è in gamba a darsi da 
fare, e ci tira lì vicino.
- 
Non è per parlare male di questa perché io non sono mai riuscito neanche ad odiarla. 
Cerchi di capirmi bene, così è lei, così è e sarà finché campa.
- 
Non voglio che la madre di mia figlia risulti una pazza.
- 
Lei era portata al dramma, ma perché col dramma lei faceva la parte della prima don­
na... la differenza d’età, tutte ’ste cose.
— 
L’anno scorso ha dato la colpa (dell’aborto) a lei, alla bambina...
— 
Mia moglie è già una persona calma, tranquilla che riflette sulle cose, abbiamo avuto 
un momento di crisi, ma non...
- 
Senti, a quella bambina non gli vuoi bene abbastanza, guarda che gli è successo anche 
questo...
12. La bambina
- 
Ci siamo trovati lì una bambina spaventata a morte che fino all’anno scorso ha bagnato 
il letto... erano i traumi che aveva subito.
— 
E vero che adesso presenta agli occhi della gente una situazione che è normale, ma chie­
da alla bambina quanto è normale quella situazione là.
— 
Tra l’altro la bambina essendo cresciuta coi miei, mi chiama papà... fin da piccola e 
lei: “No! chiamalo zio”, “No è il papà”... però maturando sarebbe anche arrivato un 
giorno in cui si sarebbe chiesta: “Chi è veramente il mio papà?”.
- 
La bambina cominciava a giudicare [la madre]... La bambina ha preso il telefono e gli 
ha detto “lasciamela un po’ anche a me la mia mamma!”.
— 
La bambina è saltata in piedi su uno sgabellino lì sul davanzale e si è messa a urlare: 
“se non la smettete dal balcone mi ci butto giù io!”.
— 
Non mi pare che si senta colpevole, la cosa che mi nuoce però è che odia la madre... 
odia la madre, di questo sono sicuro.
13. L'immagine di sé
— 
La colgo sul fatto... torno a casa e lo dico a mia moglie: “Ma porco Giuda, mi capita 
203

---

V. Cigoli, C. Galimberti, Af. Mombelli
anche questa!”. Inizialmente sono partito dal punto di vista del moralista... che creti­
no, perché poi sono stato coinvolto anch’io...
— 
Ho cominciato anch’io a fare il frivolo. Sono passato da un punto di vista del don Chi­
sciotte... ho cominciato a vederla sotto un altro aspetto... ci capiamo, no... il che mi 
ha creato non pochi problemi... mi creava degli stati d’animo... lo capisce bene... non 
era giusto come non lo ritenevo giusto che si mettesse con tutti perché si buttava via.
— 
Arriviamo a un punto che io ricomincio a stare male, comincio a fare delle coliche renali. 
- All’inizio la nostra relazione inizia in quel periodo lì, ma non era una relazione di con­
tatto, era solo cerebrale.
- 
Con lo sfondo di questo lei capisce bene che mantenere un rapporto serio è già difficile, 
se poi serio non è... è peggio che andare di notte. La bambina nasce nel ’72, quando 
io sono in piena crisi.
- 
Invece ci resta! Allora lì hanno cominciato a sorgere i problemi veri, con io che peggio­
ravo sempre più, e hanno un bel dire... l’uomo deve... vorrei provare quando uno con 
la salute tra l’altro non sta bene.
— 
Nel ’71 ero abbastanza depresso e la stavamo piantando lì, perché normalmente... non 
è che fosse un tipo poi da far girare la testa, ci fosse stato almeno questo appiglio... 
ma questo non poteva essere, avevo dei problemi miei evidentemente.
— 
Mi son fatto uno scrupolo. Da quando è nata quella bambina le ho fatto da padre e madre.
— 
Io devo fare in modo che questa bambina non cresca lì: tra l’altro la bambina gli scappa­
va... ha preso tante di quelle botte perché scappava lì da noi.
- 
Ho avuto anch’io le mie traversie... io sono figlio di genitori divisi, ho conosciuto mio 
padre che avevo otto anni, mia madre a trenta.
14. La loro famiglia
— 
Ho sposato la sorella, mio suocero era morto l’anno prima, mi sono trovato lì in una 
situazione che era a dir poco... da folle.
— 
Tutto quello che vedeva lei (mia suocera) erano i pavimenti puliti, la bella casa, le appa­
renze, il resto per lei non significava niente... mio suocero ogni tanto si sfogava con 
me e... lo compiangevo perché viveva in una situazione piena di assurdità e controsensi.
- 
Tra l’altro è cresciuta in un ambiente dove più che urli non ha mai sentito, lei. Telefo­
navano, doveva uscire, la piantavano lì e se ne andava. Mia suocera era vecchia, un 
po’ malandata, più che altro di cervello.
— 
Ho sentito dire che se avessi piantato lì mia moglie i miei figli, sarei stato il padreterno 
su questa terra. Questa era la logica mentale di mia suocera.
15. Far finta...
- 
Facciamo finta che sei in collegio, ogni quindici giorni sei a casa e alla sera però mi toc­
ca portarti lì (da tua madre).
- 
Per me ha sempre recitato, per qualcuno no, è matta, per me invece no, ha i suoi fini 
e li porta avanti, li difende.
16. Si tratta di una versione modificata di una griglia proposta dà D. Olson.' Cfr.'Olson D., 
Killorin E., Clinical Rating cale for Circumplex Model, F.S.S., St. Paul, Minnesota, 1985.
17 Dice un proverbio: “Chi ha due donne perde il senno, chi ha due case perde l’anima”. In 
questo senso è ovvio che se il padre di Anna si è trovato esposto alla perdita del controllo 
su di sé e sui rapporti con gli altri fino al punto da somatizzate la propria situazione di stress 
in disturbi di vario genere (reni, uretere, ecc.), è Anna ad aver corso ed a correre i rischi 
maggiori. “Perdere l’anima”, senza probabilmente averla neppure guadagnata, dal momen­
to che appare ancora attualmente impegnata in un processo di costruzione della propria identità 
sia pure ad un livello elementare (identificazione in un gruppo preciso: nome e cognome).
“Avevo due case”... “Avere due case è un bel pasticcio”
“Questa è la tua casa, non un hotel o un ristorante...”
18. Se dovessimo sintetizzare l’itinerario mentale della signora Carla potremmo dire che si sta 
muovendo da una situazione vissuta come un incesto fantasticato (un falso/tentato incesto 
realizzato — mettersi al posto della madre è proibito, più facile è sostituire la sorella mag­
giore) ad una situazione temuta come incesto subito (un tradimento vissuto come incesto 
realmente subito — mia figlia mi sostituisce nel rapporto privilegiato con colui assieme al 
quale l’ho generata).
19. Per i decostruzionisti, attivi anche in campo familiare oltre che in letteratura, l’importante 
è “rendere significati alternativi alla famiglia comunque diversi da quelli che le persone dan­
204

---

Il legame disperante
no alla loro storia di relazioni”. Cfr. Cigoli V., Prefazione, in F. Walsh, a cura di, Stili di 
funzionamento familiare, F. Angeli, Milano, 1986, p. 30.
20. Per Hintikka (si veda in particolare The intentions of intentionality, Dordretcht, Reidei, 1973) 
l’enunciazione di una proposizione p comporta sempre, da un lato, l’affermazione che p è 
vera in un determinato mondo e, dall’altro, che esiste la possibilità di accedere a tale mon­
do, così come di passare da un mondo all’altro. Come osserva Meyer "... dire che non esiste 
contraddizione tra p e un'altra proposizione riconduce dunque a dire che esse non formano 
due mondi, bensì uno solo: la consistenza, la compatibilità è il criterio di definizione di un 
mondo". Meyer M., Logique, langage et argumentation, Hachette Université, Paris, 1982, 
p. 90. Lasciando cadere le dispute che caratterizzano il dibattito attuale all'interno della 
logica modale circa il concetto di mondo possibile, a noi preme fare riferimento proprio al 
criterio di consistenza come possibile concetto regolatore per la costruzione dell’intreccio.
21. Prendiamo questo passaggio dal testo della relazione consegnata al giudice.
22. Per i dettagli relativi non solo a questo, ma anche agli iteti casi, si veda il cap. Ili, alle pp. 
63-135.
205

