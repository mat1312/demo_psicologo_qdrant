# Oltre la porta chiusa

Approccio integrato alla gestione del conflitto 
per la prevenzione della violenza domestica
UN NUOVO MODELLO D'INTERVENTO

---

---

Comune di Rovereto
Assessorato Attività Sociali e Sanità
Oltre la porta chiusa
Approccio integrato alla gestione del conflitto 
per la prevenzione della violenza domestica
UN NUOVO MODELLO D’INTERVENTO

---

Promotore del progetto
Comune di Rovereto, Assessorato Attività Sociali e Sanità, Ufficio Servizi socio assistenziali
Partner di progetto
Cooperativa Sociale Punto d’Approdo di Rovereto e Fondazione Famiglia Materna di Rovereto
Gruppo di coordinamento
Bisoffi Manuela (staff sociale Servizio Attività Sociali, Comune di Rovereto);
Conigliaro Michelini Anna (Direttrice Fondazione Famiglia Materna);
Giudici Paola (Responsabile Ufficio Servizi socio assistenziali del Comune di Rovereto, responsabile progetto);
Mozelt Marco (Coordinatore Assistenti Sociali, Servizio Attività Sociali, Comune di Rovereto);
Novara Daniele (Direttore Centro Psicopedagogico per la Pace e la gestione dei conflitti di Piacenza);
Piamarta Giuseppe (Direttore Cooperativa Sociale Punto d’Approdo);
Piccolroaz Mara (staff sociale Servizio Attività Sociali, Comune di Rovereto);
Pinizzotto Ioana (collaboratrice Centro Psicopedagogico per la Pace e la gestione dei conflitti di Piacenza);
Valenti Marina (tirocinante Università degli Studi di Verona, Facoltà di Scienze della Formazione, Ufficio Servizi socio­
assistenziali Comune di Rovereto);
Gruppo Interistituzionale:
Armici Annarosa, Consigliera Pari Opportunità Comune di Rovereto;
Bastarelli Barbara, Direttrice Centro Antiviolenza Trento;
Bello Angelo, Tenente Carabinieri di Rovereto;
Bortolani Calia. Vice commissario Polizia Municipale Rovereto;
Comper Carla Coordinatrice Assistenti Sociali Servizio Attività Assistenziali, Comprensorio Vallagarina;
Dalzocchio Mara, Consigliera Pari Opportunità Provincia di Trento;
De Falco Simona, Ricercatrice Psicologia Dinamica, Facoltà Scienze Cognitive, Università degli Studi di Trento;
De Luca Marilisa, Funzionario Servizio Politiche sociali ed abitative PAT;
□eflorian Ilaria, Rappresentante Ordine degli Avvocati;
Dorigotti Sandra, Associazione Laica Famiglie in Difficoltà, ALFID;
Fugatti Stefania, Coordinatrice inferimeristica Pronto Soccorso Ospedale di Rovereto, APSS;
Galvagni Marina, Assistente Sociale Consultorio Familiare Distretto Sanitario APSS, Rovereto;
Morabito Fortunata, Educatrice Fondazione Famiglia Materna;
Pellegrini Luigino, Medico Responsabile Servizio Alcologia Distretto Sanitario APSS, Rovereto;
Pinizzotto Ioana, collaboratrice CPPP di Piacenza e animatrice della Mostra "Conflitti litigi e altre rotture"
Rinaldi Martina, Giudice Onorario Tribunale per I Minorenni di Trento, Psicoioga e Psicoterapeuta;
Santaniello Bernardetta, Presidente Tribunale per i Minorenni di Trento;
Stoppa Giuseppe, Educatore Casa Circondariale di Rovereto;
Toldo Manuela, Medico Pronto Soccorso Ospedale di Rovereto, APSS;
Zambotti Monica, funzionarla Servizio Autonomie Locali PAT;
Si ringraziano per il loro contributo:
Conci Laura, operatrice Fondazione Famiglia Materna
Micalizzi Maria Elena, operatrice Cooperativa Sociale Punto d’Approdo
Piras Lilia, collaboratrice volontaria nell’animazione della Mostra “Conflitti litigi e altre rotture"
Tovazzi Veronica (tirocinante Università degli Studi di Verona, Facoltà di Scienze della Formazione, collaboratrice
nell’ animazione della Mostra "Conflitti litigi e altre rotture"
Editing , ■
Centro Psicopedagogico Per la Pace e la gestione dei conflitti di Piacenza (CPPP), Marina Valenti
Stampato In Italia nel mese di maggio 2010 da
Azienda di Arti Grafiche TIPOFFSET MOSCHINI
38068 Rovereto (TN) - Via G. Tartarotti, 62 - Tel.0464 421276-tipmoschini@fastwebnet.it

---

INDICE
INTRODUZIONE
1. Il progetto 
9
2. Rompere il silenzio 
10
3. Un nuovo modo di operare 
11
4. L’Accordo 
13
5. 
11 Documento Finale 
14
PARTE PRIMA
UN NUOVO MODELLO D’INTERVENTO
1. Imparare a stare nei conflitti per impedire la violenza
Daniele Novara
1.1. Le ragioni di un nuovo approccio 
19
1.2. Distinguere la distruttività della violenza dalle potenzialità del conflitto 25
1.3. Tutelare la vittima anche attraverso la presa in carico del maltrattante 
30
1.4. Il processo di apprendimento come veicolo di uscita dalla violenza 
35
1.5. Il Modello conflittuale maieutico 
38
2. La presa in carico del maltrattante nel modello inglese
Marina Valenti
2.1. Un approccio strategico 
41
2.2. 1DAP programma integrato sulla violenza domestica 
45
3. Per una responsabilità comune contro la violenza domestica
3.1. Promozione e difesa della salute di Marina Valenti 
48
3.2. Il gruppo di auto-aiuto come strumento efficace nella riduzione
dei fattori sociali di rischio di Luigino Pellegrini 
50
3.3. Investire nella prevenzione. Intervista a Paola Giudici 
51
L’approccio psicopedagogico; Violenza assistita e minori;
Un nuovo concetto di sicurezza sociale; Educare il maltrattante;
Ricerca; Un Centro Conflitti per il territorio

---

PARTE SECONDA
I DUE PORCOSPINI E LA GIUSTA DISTANZA
“Conflitti, litigi e altre rotture”: una mostra per i preadolescenti 
60
Marina Valenti
1. Allenarsi con i conflitti 
61
2.1 conflitti sono una risorsa 
62
3. L’esperienza delle Scuole Medie di Rovereto, un esempio di apprendimento 63
4. La parola ai protagonisti 
64
PARTE TERZA
PREVENIRE LA VIOLENZA DENTRO CASA
Il Seminario Conclusivo 
70
Atti
1. Storia e realizzazione del progetto “Oltre la porta chiusa” 
71
Paola Giudici
2. Interpretare il presente pensando al futuro 
77
Lia Giovanazzi Beltrami
3. La sfida del nuovo modello 
79
Daniele Novara
4. Sviluppiamo la capacità di tollerare il conflitto 
91
Bernardetta Santaniello
5. L’importanza della formazione nel sistema giustizia 
96
ilaria Deflorian
6. La cosa più ovvia e più immediata è spesso la più difficile da cogliere 100
Maria Pezzo
7. Violenza e maltrattamento in famiglia: i dati dell’esperienza 
104
Giuseppe Piamarta
8. Credere nel cambiamento 
108
Anna Conigliaro Michelini
Bibliografia 
114
Profili 
117
ALLEGATI
A conclusione del progetto “Oltre la porta chiusa", l'Amministrazione comunale di Rovereto 
ha approvato con propria deliberazione n. 124 di data 25 maggio 2009:
1) 
Modello d’intervento integrato per contrastare la violenza domestica e gestire il conflitto 
intrafamiliare;
2) 
Schema di Accordo volontario per favorire la costituzione di una rete di istituzioni e di 
servizi a sostegno dello sviluppo del nuovo modello operativo individuato per contrastare il 
fenomeno della violenza domestica e gestire il conflitto intrafamiliare.

---

PREFAZIONE
Come aiutare le donne e le persone che subiscono violenza dentro le mura 
domestiche? Come aiutare coloro che subiscono maltrattamenti fìsici, psicologici, da 
parte dei loro partner?
Sappiamo che il cosiddetto “sommerso ” rimane in moltissimi casi nascosto per sempre. 
La donna, in particolare, a lungo mantiene segreta questa dura condizione per 
vergogna, per i figli, per il contesto sociale in cui vive e quando trova il coraggio di 
denunciare spesso ritorna sui suoi passi continuando a subire.
Sappiamo che una persona maltrattante, violenta, non cercherà mai da sola il 
modo di cambiare e la donna, il genitore anziano, altri, continueranno ad esserne 
vittima.
L’aiuto offerto alla persona maltrattante può costituire pertanto uno degli interventi a 
tutela della vittima. “La soluzione non è quella di insegnare alle donne come difendersi 
dagli uomini, piuttosto è necessario insegnare agli uomini a non offendere le donne
È necessario offrire alla persona violenta, maltrattante, un aiuto affinché egli 
assuma responsabilità delle proprie azioni, pensieri ed emozioni, e contrasti il 
perpetuarsi del proprio comportamento violento.
Siamo convinti che offrire alle coppie e alle famiglie una nuova opportunità per 
far fronte ad un problema che si ripercuote pesantemente anche sui figli e sulla loro 
sicurezza, sia compito di chi ha la responsabilità di amministrare la città.
Il progetto “Oltre la porta chiusa” ha posto in evidenza la necessità di 
intervenire sia nei confronti della vittima sia dell ’offender, dato il principio che è nella 
relazione che si sviluppa la violenza ed il maltrattamento. Poiché la relazione 
comprende necessariamente due partner occorre intervenire nei confronti di entrambi, 
nel rapporto che intercorre fra di loro e far leva sui modelli comunicativi.
Si tratta di costruire una nuova cultura basata innanzi tutto su una maggior 
consapevolezza rispetto a noi stessi e alle nostre modalità relazionali e, su un nuovo 
concetto di conflittualità, a favore della capacità umana di apprendere a relazionarsi in 
modo costruttivo e non distruttivo. Fondamentale appare la distinzione fra conflitto e 
violenza che questo documento presenta. Trattare il conflitto e la violenza nelle
1 Citazione tratta dall’articolo di Saverio Abbruzzese in Minori e Giustizia n.3-2009 

---

relazioni intrafamiliari risulta importante anche per contrastare la “trasmissione” del 
comportamento violento da una generazione all 'altra.
Apprendere è la parola d’ordine, a tutte le età, a cominciare dai più giovani.
Il progetto, attraverso la mostra “Conflitti litigi e altre rotture” ha offerto 
un'importante occasione d’alfabetizzazione culturale ed emotiva ai giovani e alle 
famiglie rispetto ai temi del conflitto e della violenza e di come la capacità di so-stare 
nel conflitto possa evitare la violenza.
Il progetto “Oltre la porta chiusa" ha voluto avviare un percorso di ricerca 
verso un nuovo modello d’aiuto nei confronti delle famiglie colpite dal grave problema 
del maltrattamento e della violenza domestica adottando un approccio di tipo 
pedagogico, approccio che consente una prospettiva operativa e prevede la presa in 
carico della persona maltrattante oltre a quella della persona vittima. Cerchiamo di 
aprirci ad una visione del fenomeno senz ’altro più complessa e ad una progettazione 
audace e ambiziosa per non tirarci più indietro.
L'auspicio è che l'esperienza maturata, possa sviluppare nuove iniziative, 
riflessioni ed azioni integrate fra loro ed in grado di dare risposte efficaci al problema 
della violenza domestica.
L’amministrazione comunale assieme ai responsabili del servizio sociale, ha 
ritenuto opportuno ricordare il percorso svolto da tutti i protagonisti del progetto, 
attraverso l’elaborazione del seguente documento realizzato in collaborazione con il 
Centro Psicopedagogico per la Pace e la gestione dei conflitti di Piacenza che ha fin 
dall ’inizio ha collaborato al lavoro.
Un ringraziamento e riconoscimento particolare vanno ai due partner del 
progetto Fondazione Famiglia Materna di Rovereto e la Cooperativa sociale “Punto 
d'Approdo" di Rovereto, al Servizio Autonomie Locali della Provincia Autonoma di 
Trento, a tutti quelli che hanno collaborato alla piena realizzazione dell’iniziativa.
Giovanni Spagnolli
Assessore alle Attività sociali e Sanità
Comune di Rovereto

---

INTRODUZIONE
IL PROGETTO
La presente pubblicazione raccoglie e rielabora il lavoro svolto nel corso della 
realizzazione del progetto Oltre la porta chiusa finalizzato a sviluppare un nuovo 
approccio alla gestione dei conflitti familiari e della violenza domestica.
Promosso dal Comune di Rovereto, in collaborazione con la Cooperativa sociale 
Punto d’Approdo e la Fondazione Famiglia Materna2, e presentato alla Provincia 
Autonoma di Trento nell’ambito del Bando Sicurezza per l’anno 2008 (Promozione 
della sicurezza del territorio, della cultura e della legalità e il sostegno alle vittime dei 
reati)3, il progetto è stato realizzato con il contributo della Provincia e grazie 
all’impegno assiduo del Gruppo di Coordinamento composto da: Paola Giudici 
(Responsabile dell’ufficio Servizi Socio Assistenziali del Comune di Rovereto) in 
qualità di responsabile del progetto; Mara Piccolroaz e Manuela Bisoffi (staff sociale 
dei Servizi Attività Sociali del Comune di Rovereto); Marco Mozelt (Coordinatore 
Assistenti Sociali Comune di Rovereto e mediatore familiare); Anna Conigliaro 
Michelini (Direttrice Fondazione Famiglia Materna, ente co-promotore); Giuseppe 
Piamarta (Direttore Cooperativa Punto d’Approdo, ente co-promotore); Ioana 
Pinizzotto (collaboratrice) e Marina Valenti (tirocinante dell’università di Verona, 
Facoltà di Scienze della Formazione).
2 Si tratta di due enti del privato sociale impegnati da anni nel Comune di Rovereto che operano 
nell’ambito dell’accoglienza e del sostegno a favore di donne in difficoltà.
www.puntodapprodo.it;www.fondazionefamigliamatema.it
3 Vedi L.P. 8/2005: Promozione di un sistema integrato dì sicurezza e disciplina della polizia locale
4 www.cppp.it
Il Comune si è avvalso della consulenza e della collaborazione del Centro 
Psicopedagogico per la Pace e la Gestione dei Conflitti di Piacenza4 - un Istituto 
all’avanguardia nell’educazione al conflitto che opera nell’ambito della ricerca, della 
formazione e della consulenza maieutica - affidando la responsabilità scientifica del 
progetto a Daniele Novara, psicopedagogista e direttore del centro, che ha condotto gli 
incontri connotandoli con una particolare valenza formativa.

---

Il coinvolgimento e la partecipazione dei rappresentanti delle principali 
istituzioni e dei servizi che si occupano quotidianamente delle problematiche inerenti la 
grave conflittualità e la violenza all’interno della famiglia hanno consentito la 
costituzione di un Gruppo Interistituzionale con il quale i promotori del progetto hanno 
potuto confrontarsi sulle diverse tematiche affrontate, interagendo costantemente e 
giungendo a risultati condivisi.
ROMPERE IL SILENZIO
In linea con la Campagna Europea Rompere il silenzio5 contro la violenza 
familiare, l’obiettivo del progetto è di favorire il superamento del muro di omertà che 
impedisce di chiedere aiuto per paura, vergogna, senso di colpa o sfiducia, attraverso 
l’individuazione di un nuovo modello d’intervento e più efficaci strumenti operativi: da 
un lato, di protezione e sostegno alle vittime; dall’altro lato, di educazione e recupero 
del maltrattante.
5http://www.dirittiumani.donne.aidos.it/bibl_l_temi/g_indice_per temi/violenza contro_le_donne/fl ca 
mpagna_eu_viol.pdf
Bisogna riconoscere che in Italia non si è raggiunto un livello di consapevolezza 
adeguato rispetto alla violenza che si consuma all’interno delle mura domestiche. 
Prevale una certa disomogeneità nella terminologia utilizzata per definirla - violenza 
domestica e violenza contro le donne spesso si confondono - e rispetto alle metodologie 
adottate per prevenirla e impedirla. Inoltre, la rilevazione dei dati statistici rispetto alla 
reale entità del fenomeno non è semplice e si è costretti, il più delle volte, a ricorrere 
all’utilizzo del termine “numero oscuro” che definisce la maggior parte dei casi di 
violenza tentata o consumata, dei quali purtroppo non risulta alcuna traccia.
A partire dalla significativa esperienza maturata negli anni tra il Comune di 
Rovereto e i due soggetti partner citati (Fondazione Famiglia Materna e Cooperativa 
Sociale Punto d’Approdo) si è cercato quindi di realizzare un progetto innovativo per 
“aprire le porte chiuse” delle famiglie che vivono isolate nel disagio e nella sofferenza, 
offrendo loro una possibilità concreta di uscita dalla violenza, ma anche per migliorare 
l’efficacia del sistema attuale e degli interventi fino ad oggi messi in atto per contrastare 
il fenomeno.

---

Sono molti i soggetti chiamati ad intervenire, a vario titolo, nelle diverse 
problematiche familiari, che inevitabilmente rivelano complesse implicazioni sia di 
carattere socio-sanitario, sia giuridico: Servizio Sociale, Enti del privato sociale, 
Tribunale Ordinario e Tribunale per i Minorenni, Servizi sanitari come il Pronto 
Soccorso, le Unità Operative di Psicologia, Psichiatria, Alcologia e le Forze 
dell’Ordine. Oggi, nonostante l’impegno delle singole istituzioni e dei servizi, non si è 
ancora riusciti ad attuare un approccio al fenomeno di tipo integrato, e quindi più 
efficace. E’ necessario pertanto coordinare la rete di tutti i soggetti coinvolti, ma si tratta 
anche di sperimentare percorsi inediti per esplorare, prevenire e contrastare un 
fenomeno quasi del tutto sommerso, l’incidenza del quale non è ancora possibile 
stimare.
Da qui l’esigenza di intraprendere un nuovo cammino.
UN NUOVO MODO DI OPERARE
Negli ultimi anni si è iniziato a riconoscere la violenza domestica come un 
problema pubblico che impatta sulla sicurezza sociale, ma pur ricevendo maggior 
attenzione rispetto al passato - soprattutto da parte dei mass media e riguardo ai casi più 
eclatanti - il fenomeno continua a configurarsi essenzialmente come un iceberg che 
mostra soltanto il suo apice, nascondendo la sua parte sommersa e più significativa.
La famiglia, che dovrebbe proteggere e garantire fiducia e sicurezza, può 
trasformarsi nell’ambiente più ostile, insicuro e pericoloso per l’integrità fisica e 
psichica dei suoi membri. Nell’ambito delle relazioni familiari le persone agiscono in 
un sistema di ruoli e di vincoli affettivi molto forti e complessi dove le emozioni, i 
sentimenti e i comportamenti possono rivelarsi in tutta la loro ambivalenza, 
esprimendosi anche attraverso modalità perverse raggiungendo l’estremo più dannoso. 
Al senso di pericolo e insicurezza che si genera e si avverte rispetto alla drammaticità e 
alla gravità di questo fenomeno, non si associa la consapevolezza né sul piano 
individuale, né su quello sociale.
Il progetto Oltre la porta chiusa, che fra i suoi obiettivi si pone anche quello di 
favorire una maggior sicurezza sociale, ha voluto privilegiare l’approccio 
psicopedagogico per indicare la via dell’educazione al conflitto nelle relazioni come la 

---

strategia più efficace per sviluppare consapevolezza, quindi prevenzione. Il presupposto 
fondamentale è la capacità di apprendimento. Solo attraverso una maggiore conoscenza 
e padronanza rispetto alle dinamiche profonde che scatenano la violenza è possibile 
dotare i servizi di strumenti di intervento più efficaci. E’ necessario pertanto ricercare 
insieme, scegliendo metodologie innovative, la fonte del comportamento violento e, al 
contempo, imparare a identificare i passaggi e le fasi che contraddistinguono il processo 
di costruzione di identità delle persone vittime, per aiutarle ad abbandonare questo 
ruolo.
Per esempio, in USA, Canada, Australia e Gran Bretagna, dove alle iniziative di 
sostegno per le vittime si affianca e si pratica da tempo il recupero delle persone 
maltrattanti, attraverso la realizzazione di programmi specifici e secondo diverse 
tipologie di trattamento, i risultati sono positivi e indicano una riduzione della recidiva6. 
In Italia, invece, si continua per lo più ad offrire soccorso ed assistenza unicamente alle 
persone vittime.
6 Vedi II trattamento degli autori di violenza alle partner, in Uomini Violenti, /partner abusanti e il loro 
trattamento, Isabella Merzagora Belsos, Raffaello Cortina Editore, Milano, 2009 (Cap. n. 5, pp.131-184) 
che illustra diversi approcci e programmi adottati in vari paesi. Vedi anche la Dichiarazione dei principi e 
degli standard minimi della pratica dei programmi per gli autori di violenza domestica e i servizi 
associati per le donne (Statements of principles and minimum standards of practice for domestic violence 
perpetrator programmes and associated women's services), definiti a Strasburgo il 18-19 novembre 
2004.
Modello d'intervento integrato per contrastare la violenza domestica e gestire il conflitto 
intrafamiliare, vedi All. N. 1.
Il progetto ha voluto quindi porre l’attenzione sui seguenti aspetti:
• 
la necessità di diffondere la cultura dell’educazione al conflitto, considerato 
un’occasione di apprendimento per la persona, nonché una risorsa per la crescita 
e lo sviluppo di specifiche competenze relazionali, che in certi casi possono 
prevenire la violenza,
• 
l’opportunità di proporre interventi rivolti alle persone maltrattanti: 
comprensione e lettura di sé, consapevolizzazione e responsabilizzazione del 
comportamento violento, educazione alla relazione,
• 
l’esigenza di aggiornare la formazione degli operatori che si occupano, con 
ottiche e profili professionali diversi, delle famiglie a rischio di violenza.
Il nuovo modello individuato7 si basa pertanto su due pilastri principali: il 
coinvolgimento delle istituzioni e dei soggetti che svolgono un ruolo significativo a 

---

favore dell’integrazione degli interventi sul piano giudiziario e da parte delle Forze 
dell’Ordine con quelle Socio-Sanitarie; la presa in carico dell’intero sistema familiare, 
prevedendo percorsi specifici e differenziati per le persone vittime e le persone 
maltrattanti.
L’ACCORDO
L’esigenza di condividere principi e concetti, oltre che un linguaggio comune, 
volto a facilitare la comunicazione e ad aumentare lo scambio di informazioni fra 
servizi e istituzioni, si è trasformata in un processo formativo partecipato che ha 
coinvolto il gruppo di lavoro. Daniele Novara ha guidato gli incontri e favorito 
l’emergere dei diversi approcci professionali, stimolando il dibattito e proponendo 
spunti teorici, esercitazioni pratiche e momenti di sintesi,
L’interazione costante fra il Gruppo di Coordinamento e la rete interistituzionale 
ha consentito un maggior approfondimento dei temi affrontati e reso possibile uno 
scambio più articolato di esperienze e di pensiero che ha portato alla proposta di 
definire, attraverso la sottoscrizione di un accordo, le linee guida essenziali per 
mantenere attiva la collaborazione fra le istituzioni e i servizi che operano a sostegno 
dello sviluppo del nuovo modello.
A conclusione del percorso intrapreso è stato sottoscritto V Accordo volontario 
per favorire la costituzione di una rete di istituzioni e di servizi a sostegno dello 
sviluppo del nuovo modello operativo individuato per contrastare il fenomeno della 
violenza domestica e gestire il conflitto intrafamiliare8.
Vedi All.N. 2
L’accordo prevede la realizzazione di un Centro Conflitti come espressione 
concreta del modello operativo individuato, con la funzione specifica di favorire 
l’emergere dei bisogni sommersi nella popolazione, intercettarli e proporre percorsi 
educativi di sostegno, recupero, sensibilizzazione e formazione.

---

IL DOCUMENTO FINALE
Nella Prima Parte del Documento Daniele Novara spiega le ragioni di un nuovo 
approccio alla violenza domestica e presenta il Modello conflittuale maieutica9 che 
trova i suoi presupposti teorici e operativi nei principi dell’apprendimento in età adulta 
e nell’educazione al conflitto come strategia di prevenzione, trattamento e antidoto alla 
violenza, con particolare riferimento alla fondamentale distinzione fra “conflitto” e 
“violenza” ed alla presa in carico del maltrattante nel processo di tutela della vittima.
Un capitolo è dedicato al programma IDAP (Integrated Domestic Abuse 
Programme) esplorato dal Gruppo di Coordinamento e proposto al Gruppo 
Interistituzionale per la sua peculiarità rispetto alla sistematizzazione della presa in 
carico deiV offender (il maltrattante, chi perpetra la violenza) nel processo di tutela della 
vittima di violenza domestica. Il programma, appartiene ad un modello operativo 
sperimentato per diversi anni, prima negli USA, poi in Inghilterra e nel Galles, oggi 
adottato dal governo inglese nell’ambito del NOMS (National Offender Management 
Service), il Servizio nazionale di presa in carico del maltrattante.
Il terzo capitolo è un appello che invita alla responsabilità comune contro la 
violenza domestica: una breve presentazione deWApproccio ecologico sociale, che 
promuove e difende la salute focalizzandosi sul concetto di “stile di vita”, integra la 
prospettiva operativa e introduce l’intervento del dr. Luigino Pellegrini sulla necessità 
di strutturare percorsi di “alfabetizzazione emotiva e relazionale” a favore di tutta la 
popolazione, sottolineando in particolare il ruolo dei gruppi di auto-aiuto come 
strumenti di riduzione dei fattori sociali di rischio.
Chiude la Prima Parte un’intervista a Paola Giudici che, grazie alla sua lunga 
esperienza professionale nell’ambito dei Servizi Sociali, risponde ad alcune domande 
sui nodi della violenza domestica, offrendo ulteriori elementi di lettura e valutazione del 
fenomeno, con particolare riferimento all’esigenza attuale di investire soprattutto nella 
prevenzione e nella ricerca.
La Seconda Parte della pubblicazione riguarda l’evento formativo che lo scorso 
anno ha visto la mostra interattiva per preadolescenti Conflitti, Litigi e altre rotture 
coinvolgere mille studenti della Scuola Media di Rovereto, insegnanti e genitori. Alla 

---

presentazione dell’iniziativa, proposta come parte integrante del progetto per intervenire 
in senso preventivo sulle giovani generazioni, segue la testimonianza diretta dei 
protagonisti che al termine del percorso formativo hanno commentato l’esperienza con 
le loro parole.
Nella Terza ed ultima parte gli Atti del Seminario Conclusivo10 aprono lo 
scenario sul futuro offrendo nuovi spunti di riflessione, stimolanti indicazioni e 
strumenti operativi concreti che fanno sperare in un cambiamento possibile nel quale 
vale la pena di credere e di investire.
10 La violenza intrafamiliare e la gestione del conflitto, un modello di intervento integrato, Aula Magna 
Fondazione Famiglia Materna, Rovereto 3 giugno 2009.
Un intervento dell’Assessore provinciale Lia Giovanazzi Beltrami invita ad 
Interpretare il presente pensando al futuro; Paola Giudici presenta la Storia e la 
realizzazione del progetto ‘‘‘'Oltre la porta chiusa Daniele Novara entra nel merito e 
nella pratica rispetto alla necessità di sperimentare il nuovo modello con una relazione 
dal titolo La sfida del nuovo modello.
* * *
Hanno collaborato alla stesura degli Atti'. Bernardetta Santaniello (Presidente 
del Tribunale per i Minorenni di Trento), Ilaria Defiorian (Rappresentante dell’Ordine 
degli Avvocati del Foro di Rovereto), e Maria Pezzo (Dirigente dell’istituto 
Comprensivio Rovereto Sud) del Gruppo Interistituzionale; Giuseppe Piamarta 
(Direttore della Cooperativa Punto d’Approdo, partner nel progetto) e Anna Conigliaro 
Michelini (Direttrice della Fondazione Famiglia Materna, partner nel progetto) del 
Gruppo di Coordinamento.
* * *
La presente pubblicazione si basa sul lavoro di ricerca e documentazione 
personale che ho potuto elaborare in seguito alla partecipazione sia agli incontri, sia ai 
diversi eventi formativi realizzati nell’ambito del progetto Oltre la porta chiusa.
Questo documento descrive pertanto, e approfondisce, il processo e i passaggi che 
hanno portato all’individuazione del nuovo modello integrato di intervento per la 

---

gestione del conflitto intrafamiliare come prevenzione della violenza domestica, un 
modello adeguato alle esigenze e alle caratteristiche del territorio e innovativo dal punto 
di vista della presa in carico dell’intero sistema familiare.
Un processo che il Comune di Rovereto ha voluto presentare a conferma della 
volontà di dare seguito al prezioso percorso avviato, perché possa costituire il più 
attuale e nuovo punto di partenza per la realizzazione della prossima tappa di lavoro e la 
continuazione del cammino intrapreso.
Marina Valenti
Desidero ringraziare il Comune di Rovereto che ha reso possibile la pubblicazione di questo documento. Sono 
particolarrmeme grata a Daniele Novara che mi ha invitato a partecipare al Progetto Oltre la Porta Chiusa e a 
documentarne la realizzazione; a Paola Giudici e allo staff sociale delTUfficio Servizi Socio Assistenziali del 
Comune di Rovereto presso il quale ho svolto il tirocinio che ha rappresentato per me un’importante esperienza 
formativa ed umana.

---

Parte Prima
UN NUOVO MODELLO D’INTERVENTO

---

---

1. IMPARARE A STARE NEI CONFLITTI 
PER IMPEDIRE LA VIOLENZA11
Questo capitolo rappresenta la rielaborazione del Documento di Sintesi che ho presentato a conclusione 
del progetto in occasione del Seminario Conclusivo del 3 giugno 2009.
'■ Bacciconi M., Bertolaso S., Bianchi A.R., Celentano A., Erba P., Massari S., Papalia G., Patussi 
V..Violenza domestica: un ossimoro da svelare e comprendere, ISPESL (Istituto Superiore per la 
Prevenzione e la Sicurezza sul Lavoro), Eurolit Roma, 2005 (documento pubblicato sul sito dell’ 
Osservatorio Nazionale Violenza Domestica, www.onvd.org)
13 ISTAT (2007) La violenza e i maltrattamenti contro le donne dentro e fuori la famiglia. Anno 2006, 
hup//www.isiai.ii/salastampa/comunicati/noncalendario/2007022 l_OOZtestointegrale.pdf
14 Bowlby J., Una base sicura, Applicazioni cliniche della teoria dell'attaccamento, Raffaello Cortina 
Editore, Milano, 1989 (vedi cap. V, La violenza in famiglia, pp. 73-93 )
Daniele Novara
1.1. Le ragioni di un nuovo approccio alla violenza domestica
L’espressione violenza domestica definisce ogni forma di violenza e 
maltrattamento che si compie in ambito familiare o fra persone che convivono. Una 
violenza subita e agita in un rapporto che, al contrario, dovrebbe garantire reciproca 
protezione e fiducia. Il fenomeno appare quindi come un ossimoro da svelare e 
comprendere'1, mentre il comportamento violento provoca danni più che evidenti, 
irreversibili, sconvolgimenti profondi e devastanti, modificazioni del carattere e della 
persona che ne compromettono lo sviluppo, l’autonomia e l’equilibrio; traumi che si 
protraggono a lungo nel tempo, fino a tramandarsi drammaticamente nelle generazioni 
successive. Ne possiamo osservare le conseguenze nelle persone divenute vittime, ma 
anche nelle persone maltrattanti, imprigionati entrambi nella reiterazione di schemi 
comportamentali radicati nel vissuto personale.
Sappiamo che nella maggior parte dei casi le vittime di violenza domestica sono 
le donne13 e che i momenti considerati più a rischio sono quelli che precedono il 
divorzio o la separazione e il periodo della gravidanza14. Ma fra le tante forme di 
violenza che si manifestano in ambito familiare (fisica, sessuale, psicologia, 
economica), e che spesso non sono riconosciute come tali, nemmeno dalla stessa 
vittima, se ne individua una considerata “indiretta”, che io ritengo fra le più irreversibili 

---

come dannosità, in quanto le principali vittime sono i figli minori, la cosiddetta violenza 
assistita'^. Secondo i dati Istat del 200615
 16 sono state 690 mila in Italia le donne che 
hanno subito violenze ripetute dal partner e che avevano figli al momento della 
violenza. Il 62,4% ha dichiarato che i figli hanno assistito ad uno o più episodi di 
violenza. Di questo 62,4% nel 19,6% dei casi i figli vi hanno assistito raramente, nel 
20,2% a volte, nel 22,6% spesso17.
15 Vedi La violenza domestica, testimonianze, interventi e riflessioni, a cura di Merete Amann Gainotti e 
Susanna Pallini, Edizioni Magi 2008, p.32: “La violenza assistita è una forma di maltrattamento che può 
determinare effetti a breve, medio e lungo termine e può rappresentare uno dei fattori di rischio per la 
trasmissione intergenerazionale della violenza” (I bambini intrappolati nella violenza domestica, pp. 29- 
34; I bambini vittime di violenza assistita da parte del genitore, La violenza genitoriale come fallimento 
delle funzioni di accudimento, di protezione e di rifugio dai pericoli, di incoraggiamento all’esplorazione 
e alla padronanza di sè. di sviluppo delle abilità autoriflessive, pp. 37-41; Il triangolo drammatico, pp. 41 
-44).
I61STAT, 2007.
17 Vedi anche CISMAI (www.cismai.org), il principale Coordinamento Italiano dei Servizi contro il 
Maltrattamento e l’Abuso all’infanzia che nel 2009 ha indetto gli “Stati generali sul mal-trattamento 
all’infanzia in Italia”. L’iniziativa rappresenta il contributo innovativo che il CISMAI intende dare al 
dibattito nazionale per fare il punto della situazione sullo “stato dei saperi”, le “politiche” e le “prassi di 
intervento” nel campo della prevenzione e della cura del maltrattamento, con una particolare attenzione al 
ruolo delle agenzie e degli operatori professionali, pubblici e privati (assistenti sociali, educatori, 
psicologi, pediatri, neuropsichiatri, avvocati, giudici, etc.) nel contrasto alla violenza sui bambini in Italia 
(fase conclusiva dei lavori, Roma 4 e 5 febbraio 2010). Gli “Stati generali sul mal-trattamento all’infanzia 
in Italia” intendono essere un’opportunità di rilancio del diritto fondamentale del minore ad essere 
protetto e tutelato, nella significativa ricorrenza del ventennale della Convenzione dell’ONU (1989- 
2009).
18 Dati dell’Osservatorio Nazionale Violenza Domestica (www.onvd.org) da un’indagine condotta “a 
tappeto” sulla provincia di Verona nel periodo gennaio-dicembre 2006. Istituto Superiore per la 
Prevenzione e la Sicurezza sul Lavoro (1SPSEL), Violenza Domestica, riflessioni, riferimenti e dati. 
Istruzioni per l’uso (2008) p.23
In Italia, i dati disponibili in relazione all’emergere della violenza domestica 
sono ancora piuttosto disorganici e sottostimano il fenomeno. Una recente indagine 
effettuata in provincia di Verona rileva che le vittime di violenza domestica sono per il 
64,8% femmine, per il 33,9% maschi, mentre gli autori sono maschi nel 68,5% e 
femmine nel 27,7%18. La ricerca dimostra inoltre che l’assunzione di alcol, “futili 
motivi” e problemi connessi alla separazione o alla rottura del rapporto di coppia sono 
le motivazioni della condotta violenta maggiormente esplicitate e, dato piuttosto 
sconcertante, che nel 30% dei casi si riscontra violenza reciproca, ove entrambi i 
protagonisti sono vittima e autore nel medesimo o in diverso episodio.
Questi dati, seppur parziali, ci confermano che si tratta di una e vera propria 
emergenza sociale, il cui riconoscimento è avvenuto soltanto in tempi molto recenti - 
basti pensare che nei documenti dell’ONU si è iniziato a parlare in modo specifico di 
violenza domestica, differenziandola dalla violenza sulle donne, che la comprende,

---

soltanto a partire dal 1996. La sensibilità dell’opinione pubblica al riguardo si è 
sviluppata in corrispondenza del progressivo riconoscimento dei diritti umani - prima 
nei confronti dei minori e delle donne e più recentemente riguardo agli anziani - ma 
purtroppo, rispetto al fenomeno, non sempre si registra una consapevolezza adeguata né 
sul piano politico, né su quello sociale. In Italia, da questo punto di vista, siamo 
particolarmente in ritardo.
1 costi della violenza domestica in termini di assistenza medica, psicologica e 
dei servizi sociali e rispetto alle risorse necessarie che occorre mettere in campo presso 
le Forze dell’Ordine, il sistema giudiziario e le strutture di accoglienza, sono enormi. I 
suoi effetti economici e sociali impattano fortemente anche sul mercato del lavoro, sotto 
forma di erosione del capitale sociale, assenteismo e riduzione della produttività. 
Tuttavia, i costi maggiori rimangono quelli personali, come l’isolamento, la 
depressione, i traumi, la trasmissione transgenerazionale del comportamento 
violento/vittimistico e l’abuso di sostanze, che incidono pesantemente sulla qualità della 
vita e non sono mai quantificabili rispetto alla salute ed alla sofferenza delle persone.
È evidente che questo fenomeno non va trattato semplicemente come una 
questione privata che riguarda unicamente l’intimità delle famiglie, bensì come un 
problema di interesse comune che, influenzando l’intero processo di sviluppo della 
persona, intacca la sua salute psicofisica e i suoi diritti fondamentali e mina alla base le 
risorse dell’intera società.
Per affrontare la complessità e l’urgenza di questo fenomeno, le leggi per quanto 
necessarie, non sono affatto sufficienti. Non basta inasprire le pene o assicurare 
giustizia alle vittime, considerata anche l’esigua percentuale delle denunce effettuate, 
delle relative condanne e dei tempi lunghissimi impiegati dal sistema giudiziario 
italiano. Le statistiche ci confermano che prima di ricorrere alla denuncia o di venire 
allo scoperto, la vittima subisce violenza per molti anni.
Occorre quindi, a mio avviso, partire dalle radici strutturali e più profonde del 
fenomeno per approntare strategie a più livelli che prevedano specifici programmi di 
educazione alla gestione del conflitto delle nuove generazioni, delle persone vittime e 
delle persone maltrattanti. Bisogna riuscire a coniugare le situazioni di emergenza con 
la progettualità, le esigenze più immediate con interventi integrati a lungo termine e di 
più ampio respiro, più efficaci e innovativi. Il nostro compito è complesso ed urgente, 
non è facile intercettare i bisogni e la sofferenza delle famiglie. Questo aspetto riduce le 

---

potenzialità delle risorse e dei servizi messi a disposizione sul territorio. A questo 
proposito vale la pena di ricordare, ancora una volta, che la violenza domestica si 
configura come un iceberg caratterizzato dal cosiddetto sommerso, il che si traduce, 
secondo la più recente statistica dell’ISTAT effettuata nel 2006l9, nel 93% di casi non 
denunciati a fronte di un solo 7% di denunce. Il progetto Oltre la porta chiusa nasce 
innanzitutto dall’esigenza comune di trovare nuovi strumenti di protezione e di 
prevenzione della vittima per impedire la violenza domestica e propone un nuovo 
modello di intervento che si basa su un approccio del tutto innovativo nel contesto 
nazionale italiano.
19 Per chiarezza si precisa che si tratta di una percentuale che riguarda la sola violenza intrafamiliare 
contro le donne, vedi nota n. 13 a p. 16.
20 [STAT, 2007. Vedi anche Osservatorio Nazionale Violenza Domestica, www.onvd.org.
Il processo di civilizzazione consiste nello sviluppo della capacità di trasformare 
le istanze primarie in contenimento. Si tratta di imparare e interiorizzare le regole 
sociali ed interpersonali che costituiscono il fondamento di una società civile, 
responsabile e solidale. E’ questo il senso profondo di un progetto che vuole incidere 
sul futuro dei processi culturali e sociali oltre che su quello intimo e personale dei 
singoli cittadini. Non si tratta di interagire soltanto con questioni private, bensì di 
lavorare sulla violenza intrafamiliare, statisticamente preponderante in Italia e nel 
mondo nelle sue diverse forme: fisica, psicologica, sessuale, economica, assistita o 
reciproca, confrontandosi con un vero e proprio problema sociale.
Oggi la percezione del fenomeno nell’opinione pubblica è ancora vaga mentre le 
statistiche20 ci rimandano una realtà sconvolgente. Sono le persone in relazione intima 
che commettono gli atti più efferati (omicidi di prossimità) e la società, comprese le 
istituzioni, i servizi e le associazioni che si occupano di questo fenomeno, spesso non ha 
gli strumenti per prevenirli e per “curarli”. Cosa si può fare? Per vincere il senso 
d’impotenza, non nella logica di rifare tutto daccapo, ma valorizzando quello che è stato 
fatto e che si fa, occorre riqualificare le strutture e le professionalità preposte, formando 
gli operatori, sensibilizzando, educando la cittadinanza, a partire dai più giovani.
La priorità che emerge è quella di creare una rete di collaborazione a livello 
interistituzionale, capace di favorire la conoscenza reciproca, lo scambio di 
informazioni e la gestione condivisa delle complesse problematiche che ruotano attorno 
al fenomeno: la tutela della vittima, alla quale deve essere garantita la massima 
protezione e il sostegno più adeguato, e la presa in carico del maltrattante, come

---

principio innovativo del nuovo modello di intervento, secondo una visione meno 
semplicistica e più articolata delle cause strutturali che generano e cronicizzato il 
fenomeno, all’interno di micidiali spirali reiterative.
E’ indispensabile interrompere i copioni di vita che si tramandano, di 
generazione in generazione, di rapporto in rapporto e creare le condizioni del 
cambiamento affinché si possano affermare nuovi stili di vita e di relazione.
Ritengo tuttavia che la piena realizzazione degli obiettivi del progetto Oltre la 
Porta chiusa non possa prescindere dalla volontà comune di sviluppare una 
consapevolezza capace di creare nuova cultura. In questo senso il Gruppo 
Interistituzionale ha dato un prezioso contributo all’attuazione del progetto, 
condividendo saperi ed esperienze professionali, un primo passo concreto per passare 
dalla fase preliminare della conoscenza reciproca alla fase più operativa di 
progettazione delle azioni future.
Dall’elaborazione epistemologica di nuovi paradigmi teorici siamo pervenuti al 
nuovo modello operativo caratterizzato dai seguenti aspetti:
• L’APPRENDIMENTO come capacità fondamentale di imparare lungo 
tutto il corso della propria vita21
• LA TUTELA DELLA VITTIMA anche attraverso la presa in carico del 
maltrattante
• L’EDUCAZIONE AL CONFLITTO come prevenzione, antidoto e cura 
della violenza
Secondo i principi della Lifelong Education l’apprendere in età adulta può aiutare a ridefinire la propria 
identità e a dar senso alla propria vita (vedi V Conferenza mondiale dell’UNESCO, svoltasi ad Amburgo 
nel 1997, in ordine al sostegno di uno sviluppo coerente dal punto di vista ecologico e democratico, 
promotore di giustizia ed equità e di una spinta scientifica, sociale ed economica, indirizzati alla 
costruzione di un mondo, in cui la violenza sia sostituita dal dialogo e da una cultura della pace, basata 
sul senso di responsabilità e di giustizia).
Merzagora Betsos, Uomini Violenti (2009), op. cit.(pp. 185-191) fa riferimento a due progetti 
sperimentali, il primo, Intervento Partner, frutto della collaborazione fra l’insegnamento di criminologia 
della Facoltà di Medicina dell’università degli Studi di Milano e il Soccorso Violenza Domestica della 
Clinica Mangiagalli della stessa città rivolto ai soggetti in libertà ed il secondo. Progetto Nonviolcnto, che 
si rivolge all’ambito carcerario.
Questo modello risulta particolarmente innovativo anche alla luce di esperienze 
attualmente in atto nel nostro paese22. Ci rendiamo conto che gli obiettivi sono 
ambiziosi, ma crediamo che la fiducia nella possibilità umana di apprendere e di 
cambiare sia ineludibile e debba essere assunta e portata avanti con convinzione, senza 

---

alcun dubbio, in un’ottica operativa che mira ad affrontare più efficacemente e più 
umanamente il problema della violenza domestica.
Il nostro compito oggi è quello di mirare ad una mission che si collochi tra un 
futuro desiderabile ed un futuro possibile, sviluppando una cultura comune contro la 
violenza, fra aspettative, risorse disponibili e operatività. Partiamo da esperienze 
diversificate con l’intento di individuare e condividere parametri d’interpretazione e di 
azione comuni, atti ad intercettare i segnali, i bisogni, le situazioni critiche, i soggetti a 
rischio, la sofferenza e le esigenze che si nascondono nel tessuto sociale e si 
mimetizzano nei contesti intrafamiliari e intergenerazionali. L’ottica è soprattutto quella 
della prevenzione attraverso l’ascolto, il confronto, il sostegno, l’apprendimento e 
l’aiuto.
La violenza si consuma nel silenzio, nell’oscurità della paura e della vergogna, 
per questo esiste un’oggettiva difficoltà nel riconoscerla e nel farla emergere, 
soprattutto nel caso delle violenze psicologiche che non producono immediatamente 
“prove” tangibili ed evidenti, se non quando hanno ormai lasciato segni profondi.
Far emergere questo sommerso vorrà dire impegnarsi nel trovare nuove 
strategie, imparare e insegnare a riconoscere i segnali anticipatori di violenza e le 
richieste di aiuto latenti, divenendo più coscienti rispetto alle proprie risorse interne e 
più responsabili di fronte alle proprie scelte di vita, compreso il cambiamento possibile.
Credo che questa sia la vera sfida da intraprendere: si tratta di favorire 
l’evoluzione di vecchie strutture per inaugurare nuovi processi di trasformazione. 
Soltanto una sinergia reale e concreta potrà contrastare i sentimenti d’impotenza che 
sorgono in situazioni drammatiche e apparentemente senza via d’uscita. Accanto alla 
competenza professionale specifica, ai valori del rispetto e della solidarietà, occorre 
dunque affiancare, strumenti e riferimenti più idonei a trasferire a chi ne ha bisogno, la 
capacità di trasformare i problemi in nuove opportunità. Il presupposto irrinunciabile 
rimane la possibilità di migliorare la qualità delle nostre relazioni imparando a 
riconoscere e a gestire i nostri conflitti e le nostre emozioni per confrontarci con gli altri 
in modo non distruttivo. Per fare tutto questo dobbiamo chiederci innanzitutto: di cosa 
stiamo realmente parlando? In quale anello della catena mi trovo? E’ essenziale partire 
da una corretta impostazione dei problemi più che puntare alla loro immediata 
soluzione.

---

1.2. Distinguere la distruttività della violenza dalla potenzialità del conflitto
In ognuno di noi agisce una percezione soggettiva dei fenomeni che condiziona 
fortemente il nostro rapporto con la realtà. In relazione a fenomeni molto diversi fra 
loro, oggi coesistono nell’immaginario più o meno comune un insieme di parole che 
tendono ad acquisire lo stesso significato e sembrano essere connotate da un’unica 
matrice semantica, come se appartenessero alla stessa area di comportamento. Per 
esempio: conflitto, litigio, guerra, violenza, bullismo, aggressività e prepotenza sono 
spesso utilizzati indistintamente, anche dagli addetti ai lavori, e con una libertà 
discrezionale che, rispetto all’interpretazione dei fenomeni stessi, più che fare chiarezza 
crea confusione.
Per affrontare la violenza domestica nella sua complessità non possiamo 
prescindere dal definire un punto di vista semantico, presupposto fondamentale che crea 
le basi di un linguaggio comune, volto a sviluppare strategie di prevenzione e di 
contrasto condivise. Mi pare opportuno aprirsi al dialogo, ma ritengo altrettanto 
indispensabile fare chiarezza sull’argomento che stiamo trattando. Sappiamo che la 
violenza domestica è nella maggior parte dei casi subita dalle donne, ma il progetto 
Oltre la porta chiusa non riguarda solamente la violenza di genere o la violenza contro 
le donne. Il nostro intento non è quello di connotare un certo tipo di violenza, ma 
piuttosto di concentrarci sulla prevenzione e l’impedimento possibile della violenza 
stessa.
Il violento è una persona che non è in grado di relazionarsi, di controllare le 
proprie emozioni, non sa comunicare perché ha gravi difficoltà neU’esprimersi - in certi 
casi c’è un disturbo patologico - e soprattutto non sa riconoscere la propria 
responsabilità in relazione ai danni che provoca. Bisogna affermare con chiarezza che 
esistono altri modi di comunicare e di rapportarsi con gli altri, che il violento non 
conosce e non è in grado di utilizzare. Non stiamo ovviamente parlando di forme di 
disagio che vedono nella persona violenta semplicemente un “incapace”, secondo un 
pensiero di tipo causalistico che porta facilmente ed erroneamente alla giustificazione di 
un dato comportamento, con il pericolo di sdoganare la violenza.
Penso che possiamo creare una nuova cultura a partire dalla ridefinizione del 
nostro linguaggio, identificando il confine che distingue la giustificazione dalla 
comprensione e affermando che la violenza è reato e non si può accettare, anche se 

---

occorre leggerla. Prima di iniziare a lavorare, per non correre il rischio di far coincidere 
la violenza con i propri parametri soggettivi - non sempre attendibili - dobbiamo 
pertanto trovare criteri oggettivi e tracciare una distinzione netta fra conflitto e violenza, 
stabilendo un confine chiaro. Per poter accedere ad un modello di intervento più 
articolato, è quindi necessario approfondire il livello di analisi e di condivisione dei 
concetti che definiscono il fenomeno.
Per questa ragione ho proposto la seguente esercitazione:
a) definire soggettivamente i concetti conflitto e violenza;
b) condividere i concetti individuali in piccoli gruppi;
c) elaborare definizioni comuni ;
d) generalizzare le definizioni comuni riguardo ai concetti conflitto e violenza.
11 risultato dell’esercitazione è rappresentato nella tabella che segue:
TABELLA N. 1
DEFINIZIONI COMUNI INDIVIDUATE DAL GRUPPO INTERISTITUZIONALE
VIOLENZA
CONFLITTO
• Danno significativo
• Lesione irreversibile, di tipo 
psicologico, all’autostima o 
all’identità, o di tipo fisico
• Volontà di risolvere il problema 
eliminando chi lo porta
• Incapacità di reggere la frustrazione
• Eliminazione dell’altro anche in 
senso metaforico: violenza 
psicologica “non esplicita” 
(dinamiche di controllo e 
sottomissione)
• Intenzionalità più o meno 
consapevole (che si differenzia 
dall’incapacità di intendere e di 
volere)
• Componente della relazione e non 
della violenza
• Preserva la relazione anche se è duro, 
acceso, intenso
• Riconoscimento della dignità, 
dell’identità e dell’integrità della 
persona
• Può essere una risorsa per la sua 
caratterizzazione interpersonale e 
intrapersonale
• Confronto con la tolleranza frustrativa 
dei contesti relazionali difficili
• La sua reversibilità consente la 
relazione
• Saper stare nel conflitto previene la 
violenza

---

TABELLA N. 2.
DISTINZIONE FRA CONFLITTO E VIOLENZA (di Daniele Novara)
UNA DISTINZIONE LEGITTIMA FRA CONFLITTO E VIOLENZA
VIOLENZA
CONFLITTO
Dannosità volontaria e intenzionale 
destinata ad un avversario che produce 
conseguenze di tipo irreversibile.
Volontà semplificatoria di risolvere il 
problema (conflitto) eliminando chi porta 
il problema stesso.
Soluzione unilaterale che esclude ogni 
forma di relazione
Ambito relazionale del contrasto, della 
divergenza, dell’opposizione o della 
resistenza critica.
Intenzione di affrontare il problema 
(conflitto) mantenendo la relazione.
Sviluppo della relazione possibile, anche 
se faticosa e problematica.
Si conferma quindi che esiste un preciso territorio di esperienza che attiene alla violenza 
ed un preciso territorio che invece appartiene al conflitto. Dalla tabella n. 2 si evincono 
tre caratteristiche della violenza in opposizione al conflitto:
- la dannosità di tipo irreversibile
l’identificazione - eliminazione del problema con la persona 
la risoluzione unilaterale del problema.
Credo che l’elemento più importante fra i tre sia la connotazione di violenza 
come danno irreversibile. Per “danno irreversibile” intendo un’azione intenzionale, 
estemporanea, o prolungata nel tempo, che produce un danno permanente, fisico e/o 
psicologico in un’altra persona. Gli abusi fisici, sessuali e psicologici rientrano 
ovviamente in questa categoria. La distinzione che ho descritto fra violenza e conflitto 
presenta eccezioni e confutabilità, ma ci consente di avere un maggior orientamento 
nel l’individuare il fenomeno violento come tale. La violenza si costituisce quindi come 
un’azione più o meno premeditata volta a sospendere qualsiasi relazione. Si attribuisce 
il problema ad un “avversario11, che per poter risolvere il problema, dovrà essere 
eliminato. E una strategia arcaica, banale e semplicistica, ma proprio per questo efficace 
per contrastare uno stato d’ansia e di incertezza. La violenza, quindi, non è una sorta di 
conseguenza del conflitto ma, al contrario, risulta essere un’incapacità a stare all’interno 
del conflitto stesso.

---

VIOLENZA
L 'utilizzo intenzionale della forza fisica o del potere, minacciato o reale, contro se 
stessi, un 'altra persona, o contro un gruppo o una comunità, che determini o che 
abbia un elevato grado di probabilità di determinare lesioni, morte, danno 
psicologico, mancato sviluppo o privazione.
World Health Organization (WHO, 1996)
VIOLENZA DOMESTICA
Ogni forma di violenza fisica, psicologica o sessuale che riguarda tanto soggetti che 
hanno avuto o si propongono di avere una relazione intima di coppia, quanto 
soggetti che all'interno di un nucleo familiare più o meno allargato hanno relazioni 
di carattere parentale o affettivo.
World Health Organization (WHO, 1996)
VIOLENZA CONTRO LE DONNE
Qualsiasi atto di violenza di genere che comporta, o è probabile che comporti, una 
sofferenza fìsica, sessuale o psicologica o una qualsiasi altra forma di sofferenza 
alla donna, comprese le minacce di tali violenze, la coercizione o altre forme 
arbitrarie di privazione della libertà personale sia che si verifichino nel contesto 
della vita privata, sia di quella pubblico.
Conferenza Mondiale delle Nazioni Unite (Vienna, 1993)
In una relazione conflittuale, invece, il contrasto, la divergenza, l’opposizione 
sono consentite e si esclude qualsiasi componente di dannosità irreversibile. Per 
esempio un insulto o una forte critica nei confronti di una persona o di un gruppo, non 
risultano irrimediabilmente e permanentemente lesivi se consentono una retroazione, 
ossia una risposta che mantiene attiva la comunicazione. 11 conflitto appartiene quindi 
all’area della competenza relazionale. Ritengo che l’elemento più interessante nella 
distinzione che ho delineato fra il conflitto e la violenza sia il superamento della 
violenza stessa, non tanto sulla base di una rimozione degli elementi critici della 
convivenza quanto piuttosto sull’assunzione consapevole degli elementi più generativi 
dell’incontro che possono contribuire a garantire allo scambio relazionale una più 

---

generosa propensione al cambiamento, frutto della tipica dinamica rinnovatrice che il 
conflitto produce nell’ambito dell’incontro.
Contrariamente a quanto si è portati a credere, la misura discriminante fra il 
conflitto e la violenza, non è la bontà, ma la relazione. Nei suoi testi di psicanalisi della 
violenza Franco Fomari23 ha sottolineato a più riprese che da un punto di vista 
simbolico, la guerra appartiene ad una matrice di amore alienato, ossia di disponibilità 
sacrificale per i propri oggetti d’amore, che porta alla distruzione del campo avverso e 
degli oggetti d’amore avversi. Questa logica negli ultimi anni ha raggiunto il suo 
maggior parossismo col presentarsi sulla scena storica della figura drammatica del 
kamikaze, sostituendo al mors tua vita mea, il mors mea mors tua. Un esito drammatico 
di quella che personalmente considero una conseguenza estrema di un’incompetenza 
più generalizzata rispetto alla mancata gestione del conflitto, particolarmente tragica in 
un contesto tecnologico cosi spinto e ricco di accessibilità come quello contemporaneo.
23 Fomari F., Psicanalisi della guerra, Feltrinelli, Milano 1971. Vedi anche La malattia dell’Europa, 
Feltrinelli, Milano, 1985.
La fatica del conflitto è certamente una condizione imprescindibile per 
mantenere buone relazioni mentre si può affermare che evitare il conflitto è come 
intraprendere una scorciatoia impraticabile. L’esperienza ci insegna che i rapporti che 
negano il conflitto, o lo impediscono, rischiano di implodere nella violenza oppure 
stabiliscono una specie di tranquillità cimiteriale dove non è consentito alcun disturbo 
reciproco e nessun tipo di comunicazione discordante e tutto sembra ammutolirsi 
nell’appiattimento e nel conformismo più alienanti. In questo senso dico che finché c'è 
conflitto c ’è speranza.
Saper gestire la nostra conflittualità ci consente pertanto di vivere relazioni più 
vitali e significative e rappresenta in molti casi l’antidoto naturale alla distruttività 
umana. Occorre però sviluppare un processo di apprendimento di lunga durata, una 
sorta di alfabetizzazione relazionale che ci permetta di reindirizzare la tendenza naturale 
a ripristinare nella relazione intima la simbiosi intra ed extrauterina, un desiderio 
sistematicamente risorgente, un mito al quale aggrapparsi nell’incapacità di accettare la 
crisi della separazione come occasione di crescita, identificando nella dipendenza 
affettiva, anche se profondamente dannosa e castrante, l’unica modalità affettiva e 
relazionale possibile.

---

Nel mondo attuale sempre più complesso, in una società in cui i cambiamenti 
implicano una tensione frenetica nell’affrontare le nuove situazioni, per leggerle, capirle 
e decodificarle, la capacità di gestire i conflitti, o meglio di sostare nei conflitti diviene 
quasi una necessità di sopravvivenza. Non più l’ostinata ricerca, un po’ disperata, di by- 
passare la problematicità del vivere, ma piuttosto l’assunzione di questa come impegno 
faticoso, ma generativo, una capacità di stare al mondo, che si fa sempre più urgente 
anche per le nuove generazioni.
Bisogna creare le condizioni per una nuova cultura relazionale e sociale 24 
capace di realizzare il connubio fra micro e macro-cambiamento, fra il cambiamento 
culturale del singolo individuo e la nascita di nuove prospettive di interesse comune. 
Preferisco pertanto parlare di “gestione” e non di “soluzione” dei conflitti per rimandare 
ad una visione di tipo processuale e non finalistico, che colloca questa esperienza in 
un’area di trasformazione piuttosto che in una dimensione riduttiva di apertura/chiusura, 
inizio/fine.
24 Novara D„ La democrazia come processo formativo, La pedagogia maieutica di Danilo Dolci, in 
“Conflitti”, nl./2008 (Convegno Se l’Uomo non si immagina si spegne, Danilo Dolci dieci anni dopo, 
organizzato dal CPPP, Piacenza 1 dicembre 2007).
25Cicerone P.E.. L’amore violento, in Mente e Cervello, mensile di Psicologia e neuroscienze, n. 53. 
Anno VII. maggio 2009: “Osserva Martelli: l’accettazione di alcune forme di sopruso consente di evitare 
responsabilità e incognite legate all’esplorazione del mondo esterno, che viene delegata al coniuge”.
1.3. Tutelare la vittima anche attraverso la presa in carico del maltrattante
Un altro passaggio fondamentale è uscire dalla “logica del gesto” per entrare in 
una “logica di processo”, non sottovalutando gli stili di vita familiari e relazionali, che 
in un quadro sistemico rivestono un ruolo significativo. L’obiettivo per il maltrattante 
sarà quello di migliorarsi sul piano dell’autonomia e di uscire dal sadismo relazionale, 
di imparare a rispettare l’altro; la vittima invece dovrà rafforzare la sua autonomia e 
migliorarsi sul piano dell’assertività.
Molto spesso la vittima ritorna con il maltrattante per vantaggi interni25, come in 
un incastro osmotico che risponde a copioni rivissuti, al bisogno inconscio di ripeterli 
per sanare un’antica ferita. C’è un elemento espiatorio, ma anche il fatto che le persone 
violente spesso sono le persone più care, perciò i legami fra passato e presente sono 
molti.

---

Alice Miller diceva che la vittima tende ad identificarsi con il carnefice per 
compensare e sanare il proprio passato16. Purtroppo queste situazioni suscitano 
giudizio, ecco quindi che dobbiamo fare un ulteriore passo avanti per uscire dalla 
“logica del giudizio” e lavorare individuando i sospesi inconsci, il perchè la vittima 
decide di rimanere, anche per molti anni, con il maltrattante. Il recupero di esperienze di 
successo con i maltrattanti ha consentito al Gruppo Interistituzionale un certo 
distanziamento dai concetti di giudizio, repressione e inibizione, per approdare al 
concetto di educazione.
Non siamo abituati a focalizzarci sul maltrattante se non in termini negativi, 
mentalizzare esperienze riuscite con i maltrattanti fa parte di un percorso di maturazione 
nell’affrontare le complesse dinamiche insite nella violenza domestica.
... Per esempio, nei gruppi di auto-mutuo-aiuto che adottano l’approccio 
ecologico-sociale* 27 non si parla direttamente di violenza - che può essere 
sottintesa o più o meno esplicita e presentarsi più comunemente nell’ambito della 
famiglia sottoforma di un offender principale - ma ci si concentra sulle complesse 
dinamiche relazionali. In certi casi offrire l'opportunità a chi partecipa ai gruppi 
di rivisitare le modalità di comunicazione interne alla propria famiglia può 
disinnescare la dinamica violenta. Non si lavora quindi unicamente sul 
maltrattante, ma sull 'intero sistema relazionale e sull 'impegno e la volontà della 
famiglia a cambiare. Il problema non appartiene quasi mai ad una singola 
persona, ma fa parte della relazione con l'altro28...
~6 Miller A., // dramma dei bambino dotato. Bollati e Boringhieri, TO, 2001. Vedi anche La rivolta del 
corpo. Cortina, MI, 2004.
‘7 Si fa qui riferimento all’Approccio ecologico sociale ai problemi alcolcorrelati e complessi, più 
comunemente conosciuto come Metodo Hudolin dello psichiatra Vladimir Hudolin (1922-1996). 
Partendo dall'esperienza della cura psichiatrica tradizionale dell'alcolismo e degli altri problemi 
alcolcorrelati, dagli anni cinquanta del secolo scorso, Hudolin introdusse i principi della terapia familiare 
sistemica e, successivamente, la filosofia e le metodologie della comunità terapeutica così come elaborata 
dallo psichiatra inglese Maxwell Jones. In questo modo Hudolin favorì progressivamente un processo di 
deistituzionalizzazione della cura dei problemi alcolcorrelati arrivando nel 1964 ad istituire dei gruppi 
terapeutici per gli alcolisti e le loro famiglie, collocati non all'intemo dell'ospedale psichiatrico, ma nel 
territorio di provenienza dei pazienti stessi. Tali gruppi, denominati Club degli Alcolisti in Trattamento, 
hanno l'obiettivo di favorire il cambiamento dello stile di vita delle famiglie coinvolgendo anche le 
comunità locali nei processi di prevenzione e trattamento dei problemi alcolcorrelati. (Vedi Parte Prima, 
capitolo n. 3. paragrafi 2 e 3).
28 Luigino Pellegrini, Medico Responsabile del Servizio Alcologia di Rovereto ed esperto nella 
conduzione di gruppi di famiglie con problemi alcolcorrelati e complessi secondo la metodologia Hudolin 
(Gruppo Interistituzionale progetto Oltre la Porta Chiusa)
...In certi casi si rendono necessarie le prescrizioni attuate in ambito giudiziario - 
per esempio gli ordini di allontanamento del maltrattante o l'interruzione dei 
rapporti con i familiari - tecniche di tipo difensivo che difficilmente mettono in 

---

atto processi trasformativi effettivi nelle persone, sia vittime, sia maltrattanti. 
Occorre agire ad un altro livello, in particolare sul maltrattante per fargli 
comprendere le conseguenze della sua condotta, prescindendo dall'esclusiva 
obbligatorietà e dall’ottica meramente prescrittiva, motivandolo invece ad 
intraprendere un percorso di cambiamento personale. La fragilità del singolo va 
affrontata per comprendere i meccanismi di carenza e di maltrattamento delle 
condotte29 30
...
29 Bernardetta Santaniello, Presidente Tribunale per i minorenni di Trento (Gruppo Interistituzionale 
progetto Oltre la Porta Chiusa)
30 Marina Galvagni, Assistente Sociale presso il Consultorio Familiare del Comune di Rovereto (Gruppo 
Interistituzionale progetto Oltre la Porta Chiusa)
31 Anna Conigliaro Michelini, Direttrice Fondazione Famiglia Materna, Rovereto (Gruppo di 
Coordinamento e G. Interistituzionale progetto Oltre la Porta Chiusa)
32 Carla Camper. Assistente sociale Coordinatrice, C10 (Gruppo Interistituzionale progetto Oltre la Porta 
Chiusa)
...In alcuni casi si è rivelato importante, dal punto di vista emotivo, esplicitare al 
maltrattante la sofferenza della vittima. Favorire il dialogo e parlare di emozioni 
può aprire canali di comunicazione inediti. Ascoltare i maltrattanti e raccogliere 
la loro apertura può essere utile per ricondurre la persona ad un percorso di 
recupero e di autoconsapevolezza3n...
... Bisogna fare attenzione ad assumere approcci eccessivamente specialistici che 
riducono il fenomeno alla patologia. In genere si può affermare che i maltrattanti 
non riescono a riconoscere il problema e che le vittime da sole non sono in grado 
di aiutarli. Occorre riflettere sul fatto che la maggior parte delle donne dopo aver 
trovato il coraggio di denunciare, cominciano a farsi delle domande e si 
lamentano del fatto che tutti pensano e dicano che bisogna solo andarsene31...
... Di fronte ad una situazione di violenza intrafamiliare bisogna farsi sempre 
anche questa domanda, che non è affatto scontata, soprattutto quando sono 
presenti minori: chi è il maltrattante? Spesso i maltrattanti sono entrambi i 
genitori, uno che agisce e uno che occulta, uno dei due può delegare l’altro, ed 
essere solo apparentemente una vittima32...
L’allontanamento e la protezione sono provvedimenti difficili da attuare, così 
come nelle persone non è scontato l’innescarsi di processi di cambiamento profondi. In 
questo senso si registra spesso uno scollamento fra servizi e operatori, ma è proprio 
lavorando in quest’area che si può fare la differenza, mantenendo il contatto sia con la 
vittima, sia con il maltrattante. Ovviamente non sarà sempre possibile perchè un aiuto, 
per essere tale, richiede una certa disponibilità della persona a riceverlo.

---

...Quando si parla di un intervento di tipo sistemico non dobbiamo dimenticare la 
necessaria differenziazione che richiedono i contesti di soli adulti rispetto a quelli dove 
sono presenti anche i minori per i quali vanno previsti tempi di intervento diversi, più a 
breve termine, per non pregiudicarne la loro crescita e la loro integrità psicofisica. In 
ogni caso aiutare il maltrattante non significa proteggerlo dal sistema giudiziario 
offrendo facili escamotage a chi ammette il reato... Purtroppo il nostro sistema penale 
non è efficace, anzi, si può dire che c 'è una frattura, una scissione fra il sistema penale 
punitivo e il sistema civile che cerca di trovare soluzione ai confitti e nuove forme di 
riconciliazione. Spesso, in seguito alle notizie di fatti eclatanti che riguardano pedofili, 
stupri e omicidi, si agisce penalmente sull’onda emotiva, ma in questo modo si aggrava 
la situazione senza costruire una reale prospettiva per il futuro33...
13 Bernardetta Santaniello, Presidente Tribunale per i minorenni di Trento (Gruppo Interistituzionale 
progetto Oltre la Porta Chiusa)
Giuseppe Piamarta, Direttore della Cooperativa Punto d’Approdo (Gruppo di Coordinamento e G. 
interistituzionale progetto Oltre la Porta Chiusa)
Si tratta allora di superare le semplificazioni e di facilitare i processi di 
consapevolizzazione individuale. Questi possono essere favoriti dal tipico 
“rispecchiamento diretto” fra operatore e maltrattante, ma anche da forme di 
“rispecchiamento indiretto”, per esempio attivando esperienze di gruppo. In 
entrambi i casi si attiva un ripensamento critico nella persona che può produrre 
maggior responsabilità, influendo positivamente sulla motivazione interna al 
cambiamento. Da parte degli operatori gli ostacoli più difficili da superare sono 
senz’altro il giudizio colpevolizzante e la sovrapposizione fra comportamento e 
persona che impediscono un’evoluzione reale e autentica nel trattamento della 
persona stessa bisognosa di aiuto. Sappiamo che la prima forma di aiuto che 
consente poi di fare i passaggi successivi è favorire la consapevolezza di sè.
... Non bisogna giudicare ... Senz’altro laddove c'è più chiarezza fra i coniugi il 
nostro lavoro è più facile. Le fragilità individuali, i limiti culturali, le carenze di 
vario tipo, di fatto tendono a ridurre l'efficacia dei nostri interventi, ma nella mia 
esperienza quando la persona non si è sentita giudicata c’è sempre stato un 
miglioramento della situazione34...
Nei casi più critici l’allontanamento tecnico del maltrattante può rivelarsi 
indispensabile, ma non è sufficiente. E ben diverso prevedere un distanziamento, sia di 

---

spazio che di tempo, per creare le condizioni nelle quali sarà possibile, in un momento 
successivo, occuparsi del corto circuito relazionale che al momento non si è in grado di 
gestire. Se invece l’allontanamento è solo reelusivo non risolve il problema.
...La nostra difesa è solo di tipo tecnico. Il nostro sistema è solo punitivo e non 
aiuta neanche chi ammette il reato. Per questo il nostro aiuto non può essere 
reale, ma soltanto legale35...
35 Ilaria Deflorian, Rappresentante dell’Ordine degli Avvocati (Gruppo Interistituzionale progetto Oltre 
la Porta Chiusa)
L’allontanamento dunque non è antitetico al processo di apprendimento, anzi in 
certi casi vanno di pari passo, per questo occorre pensare che un provvedimento di 
allontanamento lasci ulteriori vie d’uscita. A questo punto ci chiediamo: cosa significa 
prendere in carico il maltrattante?

---

1.4. Il processo di apprendimento come veicolo di uscita dalla violenza
"Se vivere è imparare adattando, l’invenzione e l'impegno 
di un nuovo nostro potere costituiscono la creatività 
(la stessa radice di crescere): connettere l'esistente 
in modo nuovo, concepire, suscitare generando. ”16
Danilo Dolci
La mia ipotesi formativa individua nella trasformazione dei conflitti 
l’assunzione di un compito, di una responsabilità. Ogni conflitto è una risorsa ed ha una 
risposta particolare, non esistono risoluzioni standardizzate. Inoltre, se siamo in grado di 
scoprirlo, rispettarlo ed assumerlo sotto forma di riorganizzazione personale, ogni 
conflitto nasconde un suo compito maieutico che tende al miglioramento della nostra 
vita e delle nostre relazioni. Una delle capacità che ci consentono di stare al mondo, in 
maniera “sufficientemente buona”, è saper apprendere, anche in ambito educativo i 
metodi prescrittivi lasciando il posto a metodi più aperti e motivazionali, più 
coinvolgenti. L’adulto, in particolare, impara filtrando i nuovi apprendimenti ed è 
indispensabile che ci sia una disponibilità personale: costringerlo a partecipare ad una 
sessione formativa sarebbe tempo sprecato. Senza un’adesione intema è molto difficile 
attivare un processo di formazione, che peraltro risulta essere efficace soltanto quando il 
soggetto mette in moto da sé una profonda “sintonizzazione” con le proprie risorse. In 
questo senso possiamo affermare che apprendere è un vero potere37.
Vi sono alcune tracce che ci consentono di riconoscere l’approccio maieutico38, 
la prima è la comprensione interna, cioè la capacità di sintonizzarsi con se stessi. Parlo 
di una sintonizzazione comprensiva, e non di un semplice adeguamento ai contenuti o di 
una banale ripetizione di questi39. Il termine sintonizzazione è, a mio avviso, centrale:
1<’ Dolci. D, Variazioni sul tema comunicare, Qualecultura, Vibo Valentia, 1991.
'7 Naturalmente mi riferisco al potere come verbo e non come sostantivo, cioè come possibilità e bagaglio 
generativo che appartiene alla persona capace di vivere in relazione con sé stessa e con gli altri. Al 
contrario il violento si illude di imporre il suo potere fittizio sugli altri, ma si tratta di distruzione e di 
autodistruzione. (Vedi Arendt H, Sulla violenza, Guanda,l970: “Ilpotere e la violenza sono opposti; dove 
luna governa in modo assoluto, l'altro è assente. La violenza compare dove il potere è scosso, ma 
lasciata a se stessa finisce per far scomparire il potere. Questo implica che non è corretto pensare 
all'opposto della violenza in termini di non violenza; parlare di potere non violento è di fatto una 
ridondanza. La violenza può distruggere il potere; è assolutamente incapace di crearlo
Dolci D„ La struttura maieutica e l'evolverci, La Nuova Italia, Firenze 1996 - D. Dolci, Dal 
trasmettere al comunicare, Sonda, Torino 2004 - D. Novara, L'ascolto si impara, Edizioni Gruppo Abele, 
Torino 2000
39 Novara D., La maieutica come approccio metodologico. Profilo epistemologico e caratteri operativi, 
La maieutica come metodo? Prospettive di ricerca e applicazioni formative, Convegno nazionale 

---

c’è un aggancio fra il sè e il contenuto dell’apprendimento, non si tratta di sovrapporre o 
di aggiungere un contenuto del tutto nuovo rispetto ad altri, piuttosto si genera una sorta 
di effetto domino intemo, come ci insegnano Piaget e i suoi continuatori, fra i quali 
conto ovviamente anche Gardner* 40.
organizzato dal CPPP - Centro Psicopedagogico per la Pace e la Gestione dei Conflitti (Piacenza,12 
novembre 2005). Atti.
40 Gardner H., Formae mentis, Feltrinelli,Milano 1987 - H. Gardner, Educare ai comprendere, Feltrinelli, 
Milano 1993 - La psicologia di Piajet nella cultura e nella società italiana, Duinia Pepe, Franco Angeli, 
1997.
La seconda traccia, strettamente connessa alla soggettività, è la sostenibilità. Lavorare 
sul conflitto, ad esempio, ne porta alla ribalta la natura del tutto soggettiva: usciamo 
dalla logica vittimologica per poter lavorare sul come si possono aiutare le persone 
coinvolte nel loro copione malefico. L’aiuto non può provenire dall’esterno ma 
dall’interno della persona, infatti la vittima ha le sue ragioni per restare. È inutile 
continuare a ripetere che non ha senso quello che fa. Il suo comportamento ha un suo 
significato, che ci attende e ci interroga. Questo spiega la percentuale bassissima delle 
denunce presentate a prescindere dalle difficoltà più oggettive e materiali che le vittime 
incontrano durante un percorso di uscita dalla violenza. Sostenibilità significa pertanto 
attivare un processo attraverso il quale la persona riesca a riconoscere in sè le proprie 
risorse che possono essere utilizzate e diventare una preziosa fonte di arricchimento. 
Infine con la reciprocità si entra nel vivo del lavoro operativo; ci si può occupare della 
formazione altrui in una logica di circolarità, fra chi facilita e chi impara, assumendo 
una funzione ausiliaria e rispecchiante, più che trasmissiva. La reciprocità diventa una 
sorpresa, costruisce l’inedito e non conferma quanto è già dato.
L’enfasi sulla domanda, piuttosto che sulla risposta, non è retorica, ma è il modo 
per mettere in atto il processo che consente nuove scoperte.
COMPRENSIONE 
INTERNA
SOSTENIBILITÀ
RECIPROCITÀ
- Apprendere con efficacia: 
connessione interna
- Partire da sé: 
competenze acquisite
- Far emergere le risorse 
personali: creatività
- Soggettività del l’imparare
- Capacità personale e di 
gruppo di attribuire 
significato all’esperienza
- Processo sociale di 
circolarità fra chi facilita 
e chi impara
- Si impara in un processo 
di integrazione reciproca

---

In un processo di apprendimento alla gestione dei conflitti si incontrano una 
struttura interna, costituita dalla soggettività e dalla base emotiva della persona, e 
diverse situazioni esterne e concrete che generano il conflitto propriamente detto. Punto 
di avvicinamento significativo fra vocazione interna e situazioni esterne sono le proprie 
modalità di cambiamento. La maieutica ci consente di capire e seguire questo tracciato, 
la persona parte da sè e impara a riconoscere le proprie modalità di cambiamento 
attraverso la gestione dei propri conflitti. L'autoapprendimento - o apprendimento 
significativo, o per padronanza - si genera sempre in un rapporto dinamico tra almeno 
due esperienze ed è il principale veicolo di autonomia del soggetto pensante e agente. 
Per “padronanza” deve intendersi la piena consapevolezza rispetto ai significati 
acquisiti: l'autonomia conquistata è la liberazione del soggetto tramite la relazione. In 
questo senso assume importanza decisiva la funzione mediatrice della comunicazione 
in trapersonale ed interpersonale, quella che oggi con altri termini potremmo definire 
una “pedagogia dell’ascolto”, che è ancora una “pedagogia maieutica”, la cui 
caratteristica fondamentale risiede nell’idea che l’apprendimento non sia 
un’acquisizione dall’esterno ma piuttosto il ricongiungimento interno fra quanto il 
soggetto è in grado di elaborare e quanto la realtà esterna gli offre da sperimentare. E 
proprio in questo incontro che si genera l’apprendimento. Se diversamente dal litigio il 
conflitto può essere latente e la violenza mantiene il conflitto nell’implicito, 
bloccandolo e impedendo che la vittima si confronti con il maltrattante - non si può 
parlare, non ci si può esprimere - il nostro contributo potrà favorire:
• 
11 superamento del concetto di vittima e carnefice;
• La possibilità di apprendere la tolleranza al conflitto;
• Il coinvolgimento del maltrattante in un percorso di recupero;
• L’accompagnamento di chi ha subito violenza verso scelte di vita più 
consapevoli e sostenibili.
Oggi in Italia gli interventi sono ancora troppo scollegati e si rivolgono alla 
vittima, quasi esclusivamente sotto forma di protezione, al maltrattante di repressione. 
Occorre costruire un nuovo sistema di indirizzamento verso percorsi pedagogici 
specifici, per imparare a stare nei conflitti con modalità costruttive per sè e per gli altri. 
Si tratta di tracciare un percorso che viene proposto per la prima volta in Italia, 
guardando in prospettiva, non circoscrivendo le nostre proposte a questa iniziativa, ma 

---

istituendo un progetto pilota pluriennale. Di quale tipologia di violenza vogliamo 
occuparci? A chi inviare i maltrattanti? A mio avviso i primi obiettivi da realizzare 
sono:
• Formare gli operatori
• Creare un centro di educazione per le persone maltrattanti.
1.5 II Modello conflittuale maieutico
11 Modello conflittuale maieutico4' si propone più in una logica implicita che 
esplicita perchè non è prescrittivo, ma tende a responsabilizzare la persona, a liberarla e 
a considerare come “funziona”, a partire dai suoi tasti dolenti41
 42. Attraverso strumenti 
specifici e in particolare con l’utilizzo della domanda maieutica - la capacità di porre 
domande provocatorie e generative - si inizia un lavoro di scavo e di esplorazione che 
va oltre l’apparente. Si cerca di scoprire il “non-noto”, i meccanismi peculiari che 
appartengono ad ogni singola persona, per svilupparne la capacità di autocontrollo e la 
consapevolezza. Questo concetto è particolarmente importante nel recupero del 
maltrattante che, oltre ad essere incapace di controllarsi, ha una bassa soglia di 
sostenibilità rispetto alle difficoltà relazionali ed è inconsapevole dei danni che procura. 
Alzare il suo livello di tolleranza verso le interferenze che incontra rispetto alla 
realizzazione dei suoi bisogni, desideri o progetti, è uno degli obiettivi che ci poniamo.
41 Vedi All o. 3
42 Si tratta di esperienze che non hanno avuto la possibilità di essere rielaborate e provocano 
aH'improvviso reazioni incontrollate. Non sono traumi. Le malattie psicosomatiche sono l’espressione più 
evidente delle nostre zone psichiche di sofferenza che non subiscono manutenzione. Un altro segnale 
inquietante è il non ricordare, per esempio la propria infanzia, che denota l’avvertimento di un pericolo. 
Vedi Evans S., Non t arrabbiare,Tea, MI , 2003
Quando la realtà interferisce, il maltrattante non è in grado di adattarsi e di 
tollerare la frustrazione che ne consegue perchè ha una scarsa capacità di 
simbolizzazione, gravi difficoltà empatiche e di decentramento emotivo. L’obiettivo di 
apprendimento, in questo caso, diviene la capacità esplicitante, cioè imparare a 
comunicare quello che sta succedendo. Si tratta di operare sia a livello individuale, sia 
culturale e di orientarsi verso una nuova idea non pericolosa di conflittualità: sono i 
grandi processi di crescita e di autonomia che portano alla capacità di gestirla, non certo 
la fusionalità.

---

Il Modello conflittuale maieutica non è basato pertanto sulla soluzione ma sulla 
comprensione, ovvero sulla lettura di sè e della situazione. Non ha senso cercare la 
soluzione se non si capisce di quale problema si tratta. La domanda "mi dica cosa devo 
fare” innesca la classica risposta “lei fa presto a dire così”. C’è sempre un aspetto 
latente, occulto, non chiaro che agisce nel conflitto, per questa ragione è indispensabile 
lavorare sui processi di assunzione di responsabilità e consapevolizzazione, due 
condizioni essenziali che favoriscono il cambiamento. Solo se abbiamo capito possiamo 
cambiare. Lo strumento operativo per antonomasia sono le domande che nascono 
dall’ascolto. Bisogna aiutare la persona a ricongiungersi con le proprie risorse, per 
esempio facendo riemergere i suoi precedenti positivi come risorse inutilizzate, che 
divengono possibilità di miglioramento del proprio stile di vita.
Non si esce dalla violenza stando lontano dalle complicazioni, ma attraverso 
l’apprendimento e lo sviluppo delle competenze relazionali: imparare a sapersi 
esprimere, a tollerare la comunicazione oppositiva e ad entrare in comunicazione 
empatica con gli altri.
“La persona violenta non sa resistere, non sa stare nella “zona dei 
conflitti”, delle relazioni faticose. Allora la “cura” è imparare, acquisire 
strumenti per destreggiarsi nelle zone che non si è in grado di tollerare. 
Bisogna evitare le semplificazioni perchè la violenza domestica non può 
essere ridotta al risolvere, all'abolire o all'eliminare. Occorre farsi carico 
degli oneri di un progetto di educazione autentico per poter offrire vie di 
riscatto e reali possibilità di cambiamento.41
 * 43
41 Paola Giudici. Responsabile deH’Uffìcio Servizi Socio Assistenziali del Comune di Rovereto e del 
progetto “Oltre la porta chiusa", alla quale va il merito e il riconoscimento per aver fortemente voluto e
sostenuto questo progetto insieme alla Fondazione Famiglia Materna e alla Cooperativa Punto
d’Approdo.
Soltanto capendo le ragioni apparentemente incomprensibili possiamo provare a 
disinnescare o a disattivare le “eroiche” difese verso quei cambiamenti che davvero 
metterebbero definitivamente le vittime al sicuro. In questo senso è indispensabile 
favorire l’emergere del “sommerso” facilitando l’intercettazione del bisogno di aiuto e

---

offrendo percorsi specifici di educazione e formazione alla gestione del conflitto come 
componente essenziale della relazione44.
44
Secondo Franco Fomari, noto psicanalista che ha analizzato le dinamiche insite nella violenza e nella 
guerra [...] “La pace porta alla reimportazione del conflitto, il conflitto va reimpostato internamente”. 
Dalla Presentazione all’edizione italiana L’idea di pace e l'aggressività umana, A. Mitscherlich, 
Sansoni, FI, 1972. La pace secondo Fomari è conseguenza del conflitto, mentre l’assenza di conflitti è 
pericolosa e proviene dalla difficoltà di assumere l’altro come limite alle proprie compulsioni e alle 
proprie proiezioni. La violenza è incapacità di relazionarsi e l’interlocutore è considerato soltanto un 
nemico da eliminare.
La realizzazione di un Centro Conflitti nel Comune di Rovereto, che collabora 
con i servizi del territorio e le realtà del privato sociale nell’affrontare le problematiche 
legate alle situazioni di rischio e di insicurezza sociale che si generano dalla grave 
conflittualità e dalla violenza familiare (prevedendo per quando possibile anche il 
coinvolgimento e il trattamento del maltrattante), rinforzerebbe le azioni di prevenzione 
e gli interventi nei processi di messa in sicurezza e tutela della vittima. Il Centro 
avrebbe anche una funzione di indirizzamento dell’utenza, intercettata o inviata dalla 
rete, verso la struttura più idonea alla presa in carico, e di sensibilizzazione, formazione 
e alfabetizzazione culturale ed emotiva a vari livelli.
Non si tratta di attivare una struttura residenziale di accoglienza che si 
sostituisce al carcere, ai centri antiviolenza o alle case rifugio del territorio, ma di creare 
un valore aggiunto ai servizi presenti. In linea con quanto si è affermato fino ad ora 
ritengo che l’accesso ai programmi educativi, individualizzati o di gruppo, non 
dovrebbe essere obbligatorio, ma su invio, e in ogni caso su richiesta volontaria da parte 
del soggetto interessato e previa valutazione del caso. Intendo dire che se non lavoriamo 
prima sulla motivazione personale al cambiamento i nostri interventi non saranno 
efficaci.
Immagino il futuro Centro Conflitti di Rovereto come un punto di riferimento 
innovativo, una risorsa per il territorio che rappresenti l’anello mancante di una catena 
di collaborazione più forte per prevenire e contrastare più efficacemente la violenza 
domestica in tutte le sue forme.

---

2. LA PRESA IN CARICO DEL MALTRATTANTE
NEL MODELLO INGLESE
Marina Valenti
2.1. Un approccio strategico
Il Servizio nazionale inglese di presa in carico del maltrattante (NOMS, National 
Offender Managment Service45) è affidato ad un’agenzia del Ministero della Giustizia 
(NPS, National Probation Service46 *) alla quale sono stati delegati compiti esecutivi di 
attuazione dei programmi di recupero e reinserimento sociale sia nell’ambito 
penitenziario, sia riguardo alle sentenze di messa alla prova, custodia cautelare e libertà 
vigilata. I casi più gravi e più a rischio di recidiva sono gestiti in collaborazione con la 
Polizia locale, i Servizi Penitenziari ed altre agenzie del territorio attraverso Un’Agenzia 
pubblica di coordinamento (MAPPA, Multi-Agency Public Protection Arragements41).
J5 The NOMS Offender Management Service (Ministry of Giustice);
http://www.noms.homeoffice.gov.uk/
J6 II National Probation Service (NPS) è un’agenzia di supporto al sistema giudiziario che opera in 
Inghilterra e nel Galles e che sovrintende i maltrattanti soggetti a sentenza o in libertà vigilata. Gli 
obiettivi di questo servizio sono principalmente i seguenti: proteggere la comunità, ridurre il crimine, 
sviluppare consapevolezza negli offenders affinchè si rendano conto del loro comportamenti, rieducarli e 
reinserirli nella società. Il NPS è responsabile di 42 aree suddivise in dieci regioni fra Inghilterra e Galles, 
l a sua sede è a Londra. Insieme ai servizi penitenziari e ad altre organizzazioni che si occupano delle 
persone condannate il NPS fa parte del Servizio nazionale di gestione del maltrattante (NOMS) che ha il 
compito di guidare e coordinare tutte le attività al fine di ottenere il massimo risultato possibile rispetto 
alla riduzione del crimine e allo sviluppo della sicurezza sociale. Per formulare le sentenze il tribunale si 
avvale di report specifici che il NPS fornisce al giudice sia in relazione alle circostanze del reato, sia 
riguardo ai fattori scatenanti e al rischio di recidiva (http:// www.probation.homeofnce.gov.uk/) 
^Strengthening Multy-Agency Public Protection Arrangements (MAPPAs); Home Office Development 
and Pratctice Reports produced by the Research, Development and Statistic Directorate; Crown copyrigt 
2005, hltp://www,homeofnce.gov.uk/rds/pdfs05/dpr45.pdf
In particolare si tratta di tre differenti categorie di maltrattanti: autori di violenze sessuali, soggetti 
messi alla prova dopo un periodo di detenzione in prigione o in ospedale (comprese le persone interdette 
dalle professioni che comportano la relazione con minori) e persone considerate pericolose in quanto ad 
alto rischio di recidiva.
Il NOMS si occupa principalmente dell’applicazione/attuazione delle sentenze 
alle quali sono stati sottoposti gli autori di violenza48, cercando al contempo di 
rispondere ai loro bisogni.
1 diversi dipartimenti regionali cooperano condividendo prassi e linguaggi in 
base ad un Modello nazionale di intervento che è stato adottato dopo numerose 

---

sperimentazioni e ricerche49 effettuate a livello regionale. Il modello, approvato per la 
prima volta nel 2005 e implementato nel 2006, ha tre obiettivi principali:
49 Vedi OASys, An Evaluation of the Offender Assessment System (in three pilots! 999-2001) di Philip 
Howard, Danny Clark e Natasha Gamham (NOMS), Ministry of Giustice, National Offender 
Management Service (2006), che documenta uno dei progetti più importanti realizzati dal NPS in 
collaborazione con i servizi penitenziari al fine di definire gli obiettivi del Servizio Nazionale di presa in 
carico del maltrattante.
50 The NOMS Offender Management Model, Working together to reduce re-ojfending, Tony Grapes, 2006 
http://www.staffordshireprobation.org.uk/assets/userfiles/staffordshire/offender_management model ! p 
df
• 
la presa in carico e la supervisione diretta de\Voffender
• 
il monitoraggio dei progressi
• 
la corretta gestione amministrativa del sistema, all’intcmo del quale la 
valutazione di ogni singolo caso riveste un ruolo fondamentale.
È la valutazione dei casi che determina la pianificazione dei programmi, i quali 
prevedono anche un piano specifico di destinazione delle risorse necessarie alla loro 
attuazione rispetto alla sentenza emessa. A partire da un costante monitoraggio 
dell’offender e dei suoi progressi, oltre che dalla scrupolosa valutazione del rischio di 
recidiva, si può pervenire al rinforzo del programma originario e ad una successiva 
ripianificazione degli obiettivi. L’acronimo ASPIRE (Assessment, Sentence, Implement, 
Review and Plan), sintetizza le fasi di questo complesso processo che, a partire dalla 
valutazione iniziale del caso, comprende l’emissione della sentenza e la sua attuazione, 
la pianificazione e la revisione continua del programma.
Nell’ambito del NOMS Offender Management Model50 il termine “intervento" 
acquisisce un significato molto specifico e si riferisce all’insieme di tutte le disposizioni 
decise dall’Offender Manager e finalizzate all’ottemperanza delle sentenze oltre che 
allo stanziamento delle risorse necessarie previste da indirizzare ai servizi competenti. 
Vi sono interventi di tipo punitivo, restrittivo o di supporto, ma tutti mirano al 
cambiamento della persona e prevedono azioni specifiche che ne promuovono la 
reintegrazione sociale. In questo senso la relazione che si instaura con il maltrattante è 
fondamentale e si basa principalmente sui seguenti aspetti;
• 
condivisione del programma
« 
coinvolgimento nel processo
• 
motivazione personale al cambiamento
• 
apprendimento e consolidamento degli apprendimenti.

---

Naturalmente questi percorsi necessitano di una grande collaborazione e 
integrazione fra servizi e sono realizzabile soltanto mediante l’acquisizione di un nuovo 
concetto di équipe. I gruppi di lavoro che insieme possono realizzare il difficile compito 
di “punire, aiutare, cambiare e controllare’’ {'offender sono generalmente composti da 
diverse figure responsabili della pianificazione, della direzione e dell’amministrazione, 
da operatori specializzati e da un supervisore generale.
E indispensabile intrecciare e costruire relazioni di supporto al cambiamento 
delle persone per poterne valutare scrupolosamente sia i rischi, sia i bisogni, rispetto 
alle risorse disponibili. In questo modo si possono individuare e prevedere gli interventi 
più efficaci. Si tratta di assumere un approccio a tutto campo che richiede continui 
aggiornamenti.
A partire dall’aprile del 2009, dopo un lungo percorso di ricerca e di 
sperimentazione tutte le sentenze emesse nei confronti degli offenders sono oggi attuate 
secondo questo modello operativo d’intervento. Per poter addivenire a questo 
importante risultato è stato necessario definirne anzitutto i principi fondamentali - come 
il ruolo chiave dei Manager Regionali - e ideare specifici strumenti di applicazione. Per 
esempio, nel novembre 2005, per garantire il lavoro agli offenders furono realizzate a 
livello locale importanti partnership con il mondo imprenditoriale e con numerose 
organizzazioni religiose e del terzo settore. In questo modo è stato possibile acquisire 
nuove risorse coinvolgendo maggiormente gli offenders nelle comunità di appartenenza. 
In sintesi l’organizzazione strutturale del modello si basa sui seguenti principi:
• 
L’approccio one-to-one (one offender-one manager) che consiste nello 
sviluppo di una relazione personale fra {'Offender Manager e il maltrattante, 
in questo modo ognuno può offrire un contributo personale al processo di 
sviluppo del modello
• 
La previsione di diversi ruoli professionali centrali come gli Offender 
Managers, gli Offender Specialistic Managers, gli Officers, i collaboratori
• 
L’approccio End-to-End\ ovvero la modalità nella quale la sentenza si attua, 
dal principio alla conclusione del programma lungo un continuum che collega 
l’inizio del processo di attuazione della sentenza e la sua realizzazione. In 
molti casi la relazione fra offenders e servizi correttivi è molto complessa, 
pertanto sono previste più fasi distinte di attuazione del programma. Il

---

processo end-to-end è finalizzato inoltre a trascendere la separazione fra i 
diversi servizi e fra operatori, tramite l’utilizzo di un linguaggio comune.
Le priorità del modello nei confronti dell’offender, indipendentemente dalla 
complessità della sentenza alla quale egli è sottoposto, sono la massima riduzione dei 
tempi di coinvolgimento del maltrattante nel programma e la valutazione/gestione del 
rischio di recidiva. Il manager responsabile valuta il caso e formula il piano d’intervento 
mediando e collaborando con gli operatori dei servizi e coinvolgendo in prima persona 
lo stesso maltrattante. La supervisione individualizzata consente a.\V offender di 
collaborare e cooperare al meglio (brokerage approach).
Nell’ambito del NOMS Offender Managment Model si esprimono differenti stili 
manageriali, ma tutti sono accomunati da un alto livello di individualizzazione nella 
gestione dei singoli casi e da un’alta considerazione dei bisogni del maltrattante, oltre 
naturalmente alla valutazione dei rischi.
Come già detto, per poter garantire offender il più alto grado di coerenza 
possibile si lavora molto in équipe, sulla base di strategie, piani e consigli regionali, 
sviluppando partnership locali, per esempio con il mondo imprenditoriale, religioso e 
del terzo settore, della psico-pedagogia, della ricerca e della salute mentale. La 
conoscenza delle buone pratiche a livello organizzativo favorisce una maggior 
efficienza ed una maggior efficacia nell’attuazione dei programmi e nella gestione dei 
servizi. Si cerca in sostanza di creare un ponte fra le politiche d’azione e i dettagli della 
pratica quotidiana intrecciando idee, concetti ed esperienze per sviluppare al massimo 
un approccio operativo il più possibile integrato e coerente, sperimentando e testando 
l’applicazione del modello nella quotidianità dei servizi e condividendo gli 
apprendimenti acquisiti.
Il modello inglese di presa in carico dell’offender non è pertanto una sorta di 
manuale pratico da applicare ad ogni singolo caso e non è nemmeno una guida 
dettagliata, ma offre piuttosto un quadro generale, un indirizzo di lavoro; non prescrive, 
bensì descrive “cosa” occorre fare più che “come” farlo. Senza cambiare i principi posti 
inizialmente, ma tenendo conto dei commenti e delle indicazioni di tutti coloro che 
partecipano alla sperimentazione, compresi i portatori di interesse coinvolti, le regolari 
implementazioni continuano ad integrare e ad aggiornato la struttura originaria alla base 
del modello.

---

2.2. Il Programma Integrato sulla Violenza Domestica (IDAP) 51
http://www.westyorksprobation.org.uk/content.php?pageid=218
■" Early stages in the development of the Integrated Domestic Abuse Programme (IDAP): implementing 
the Duluth Domestic Violence pathfinder, Charlotte Bilby and Ruth Hatcher, University of Leicester 
(Online Report 29/04 Produced by the Research Development and Statistics Directorate, Home Office 
Research, Development and Statistics Directorate).
http://www.theduluiliiTiodel.org/; Vedi anche: Information Manual, Duluth Domestic Abuse Intervention 
Project (Violenza domestica - Manuale Informativo: 11 progetto di intervento Duluth nella’abuso 
domestico, Copyright (c) Ellen Pence, Michael Paymar, Springer Publishing Company, Inc., 1993). 
http://www.duluth-model.org/
54 Vedi per esempio i programmi di consulenza contro la violenza per autori e autrici di violenza in 
Svizzera (Dipartimento federale dell’interno) Ufficio federale per l’uguaglianza fra donna e uomo
55 Nell’ambito dei Servizi Sociali di messa alla prova (NPS, National Probation Service) vi sono operatori 
specializzati che mantengono la relazione con le vittime e che si occupano di informarle riguardo agli 
sviluppi della sentenza e del programma di recupero frequentato dal maltrattante (VTO, Victims Liaison 
Officer). Inoltre tengono in considerazione il punto di vista e le osservazioni delle stesse vittime e ne 
rappresentano i bisogni.
Il programma IDAP, sperimentato inizialmente nei distretti di Londra e nello 
Yorkshire52 *, è il risultato di una ricerca approfondita che ha integrato un precedente 
programma d’intervento contro la violenza domestica applicato negli USA, il DULUTH 
DVProgramme55, un modello adottato e adattato in diversi paesi europei54.
La priorità assoluta è garantire la protezione necessaria alla vittima e ai suoi figli 
e l’obiettivo è di impedire ai maltrattanti di commettere ulteriori violenze. Uno staff di 
esperti lavora con i maltrattanti, ma vi sono anche operatori specializzati che si 
occupano principalmente di sostenere le vittime, contattandole e proponendo loro di 
aderire ad un piano di sicurezza, provvedendo ad informarle sullo stato di evoluzione 
del programma di recupero e di rieducazione de\V offender55.
Il targhet è costituito da uomini sopra i 17 anni, già condannati per abuso o 
violenza domestica, e da persone segnalate a rischio imminente di recidiva, purché 
mostrino una motivazione personale al cambiamento, derivante da una parziale 
consapevolezza rispetto all’inaccettabilità del proprio comportamento. Dal programma 
sono invece esclusi soggetti psichiatrici gravi, ad alto rischio di recidiva o con gravi 
difficoltà di apprendimento.
Sono previste 28 sessioni settimanali di gruppo, di due ore e mezza ciascuna, 
talvolta occorrono anche ulteriori sessioni singole che precedono o posticipano quelle di 
gruppo. Misoginia, colpevolizzazione della donna e minimizzazione delle offese sono 
gli atteggiamenti più comuni negli offenders sui quali si lavora particolarmente. La 
terapia cognitiva del comportamento costituisce il principale approccio adottato 

---

nell’ambito del programma e i maltrattanti sono sistematicamente incoraggiati a 
comprendere la relazione fra concezioni personali, sentimenti, intenzioni ed azioni. Lo 
sviluppo della consapevolezza e della comprensione di sè è quindi accompagnato 
dall’insegnamento di strategie di comportamento non-violento.
A chi aderisce al programma è richiesto di firmare un accordo scritto che 
contiene regole e obiettivi specifici del programma stesso, che include il consenso al 
rilascio di informazioni ad altri servizi che collaborano per la realizzazione di obiettivi 
generali. Rispetto ad un quadro legale la partecipazione al programma IDAP rientra 
nelle pene alternative ed è considerata come un’opzione aggiuntiva rispetto agli 
obblighi civili56 previsti dalla sentenza. In sostanza viene emessa un’ordinanza vera e 
propria che deve essere attuata secondo uno standard di qualità nazionale che è stato 
stabilito nel 2005. La non ottemperanza della sentenza da parte dc\V offender lo riporta 
nuovamente in giudizio57.
56 Vedi Community Orders: furono introdotti nell’aprile del 2005 e consentono ai magistrati e ai giudici di 
differenziare la sentenza in base a 12 diverse tipologie di ordinanza come per esempio: lo svolgimento di 
un certo numero di ore di lavoro non retribuito a favore della comunità; la frequenza di centri 
specializzati nel trattamento della tossicodipendenza e nella rieducazione dei modelli di comportamento 
(anche in relazione alla riparazione nei confronti della vittima); la frequentazione di specifici programmi 
di gruppo o individuali; il divieto a frequentare luoghi pubblici o privati, la libertà vigilata, trattamenti 
obbligatori con supervisione medico-psichiatrica ed altro.
57 Informazioni di base del Programma IDAP (National Probation Service di Londra, 2005)
Vi sono diverse tipologie di programma per il recupero del maltrattante: sul 
controllo e l’apprendimento della gestione della rabbia o riservati agli automobilisti che 
consumano sostanze stupefacenti e alcol, sulla violenza in generale, sui crimini razzisti 
e sull’abuso sessuale. L’IDAP è un programma integrato di gruppo sulla violenza 
domestica, riservato a soggetti maltrattanti già condannati, che si focalizza su concetti 
come il controllo e l’abuso di potere. I partecipanti sono invitati a parlare apertamente 
delle violenze commesse, a condividerle e ad ascoltare le esperienze degli altri. Questa 
metodologia, insieme ad altri approcci di tipo educativo, ha dimostrato nel tempo di 
facilitare nei maltrattanti il riconoscimento della propria responsabilità in ordine alle 
proprie azioni, riducendo in tal modo il rischio di recidiva e facilitando l’inibizione del 
comportamento violento. Il programma è adatto a chi ha commesso violenze sia di tipo 
fisico, sia psicologico (che include l’isolamento dagli amici e dalla famiglia, il degrado, 
l’umiliazione, la costrizione ad atti sessuali o a lavori domestici forzati, le minacce alla 
partner o ai figli, anche di suicidio, le incessanti richieste, i comportamenti 

---

imprevedibili e gli atteggiamenti distorti, come per esempio giustificare le proprie 
violenze per amore).
Le vittime, come abbiamo già visto, hanno un ruolo importante nella 
riabilitazione del partner violento. Se vittima e partner violento sono in contatto, alla 
vittima viene richiesto di inviare regolarmente un feed-back rispetto alla relazione, 
molto utile al monitoraggio e alla supervisione dell’offender. La sicurezza di ogni donna 
e di ogni bambino è messa al primo posto e il successo del programma è valutato sulla 
base dell’effettivo livello di protezione che si riesce a garantire loro.
Come è stato detto l’IDAP è basato sullo sforzo coordinato di un certo numero 
di agenzie, inclusa la Polizia e il servizio di Libertà Vigilata, e richiede cooperazione fra 
tutti i soggetti istituzionali coinvolti nel crimine e nella giustizia. Ma anche i gruppi di 
donne e le associazioni di volontariato che si occupano di supportare le vittime 
contribuiscono ad una maggiore comprensione del fenomeno in generale e del 
comportamento violento in particolare, consentendo di prendere le decisioni più mirate 
e di realizzare gli interventi più efficaci.

---

3. PER UNA RESPONSABILITÀ COMUNE 
CONTRO LA VIOLENZA DOMESTICA
Marina Valenti
3.1. Promozione e difesa della salute
- Cosa cerchi?
- Cerco la chiave.
- Sei sicuro di averla smarrita in questo luogo?
- No, l’ho perduta più in là
- Perchè allora la cerchi qui?
- Perchè qui c ’è la luce
Questo breve discorso emblematico ci introduce a uno dei testi di riferimento58 
del Metodo Integrato per il Trattamento deH’Alcolismo (MITA), più conosciuto come 
Metodologia Hudolin59, che ci presenta la necessità di attingere a strumenti diversi per 
affrontare un problema che per molti aspetti richiama e include quello della violenza 
intrafamiliare. Per trovare la chiave, per poter mettere a fuoco il problema bisogna 
attrezzarsi, occorre percorrere strade diverse di ricerca e formazione responsabile, 
capaci di promuovere e difendere la salute nella liberazione dal disagio e nella volontà 
di interpretare la persona umana nella sua globalità. Si tratta di favorire il rovesciamento 
di uno stile di vita con le relative anomalie comportamentali che ne conseguono e i 
gravi danni che ne derivano, ma anche e soprattutto di agire nel rapporto con l’ambiente 
circostante, familiare e sociale per diffondere e sviluppare una “cultura della non­
violenza”. Si entra in una nuova ottica, in un’altro modo di essere, di comportarsi e 
rapportarsi in senso assertivo col mondo esterno, il che, come dice J.F.Lecocq, implica 
il saper esprimere la propria opinione e i propri sentimenti nel rispetto del pensiero e 
delle emozioni degli altri. Significa non essere nè passivo, nè aggressivo, nè codardo, 
58 A. Devoto, La chiave e il lampione. Ecologia relazionale delle dipendenze, 1990, Interistituzione- 
Fondazione Francesco Caramelli Papiani, Firenze.
5> Vedi nota n. 24, p. 27. L’alcol può causare molti problemi nella vita dell’uomo, definiti oggi problemi 
alcolcorrelati e complessi. Si tratta di malattie, di disagi personali e familiari e sociali di diversa gravità. 
Dal 1979 si sono diffusi in Italia i Club degli Alcolisti in Trattamento, ad ognuno dei quali partecipano 
settimanalmente le famiglie che hanno questo tipo di problemi ed un volontario, adeguatamente formato 
nei corsi di sensibilizzazione all’approccio ecologico sociale ai problemi alcolcorrelati e complessi 
secondo il Metodo Hudolin.

---

nè traditore 60. Si tratta di costruire insieme una nuova visione della vita, un nuovo 
modo di essere-nel-mondo.
60 J.F. Lecocq, Aggressivité et nonviolence, in Université de la Paix, “Education à la Paix”, Namur 
(Belgio)
Su questo sfondo si comprende la rilevanza che assume il riconoscimento del 
ruolo dell’ambiente, inteso come ambiente relazionale, ne.\V approccio ecologico sociale 
adottato nella Metodologia Hudolin, passo indispensabile per affrontare realisticamente 
i problemi che sorgono in ogni comunità umana nella ricerca di una più consapevole 
dignità dell’esistere.
Il concetto di “stile di vita” non va quindi applicato soltanto alla persona 
alcoldipendente e alla sua famiglia, o nel caso della violenza domestica, soltanto alla 
persona vittima o alla persona maltrattante. Per Hudolin l’ambiente comprendeva anche 
gli operatori professionali e paraprofessionali in un’ottica che promuove la qualità della 
vita dell’intera comunità. Uno stile di vita dannoso, infatti, riguarda più persone 
contemporaneamente. In primo luogo è implicata la famiglia, ma sono comprese anche 
altre figure di riferimento dell’ambiente lavorativo e sociale. Questa . visione 
contribuisce ad interrompere il processo di costruzione del cosiddetto paziente 
designato o del capro espiatorio da sacrificare in virtù del mantenimento di una 
situazione familiare e collettiva standardizzata.
Si passa quindi da un approccio “statico” al problema, che si rivolge al singolo - 
alla persona alcoldipendente, alla vittima, al maltrattante - ad un approccio dinamico, 
che si rivolge all’intero sistema famigliare, per condividere, favorire o combattere uno 
“stile di vita comune”. In questo senso il massimo sforzo degli operatori deve mirare a 
riaprire i canali comunicativi sia in senso verticale, all’interno del medesimo gruppo 
familiare e fra le diverse generazioni che lo compongono, sia in senso orizzontale, fra le 
famiglie che condividono le stesse problematiche.
Sappiamo che l’esplicitazione della violenza da parte delle famiglie è molto 
difficoltosa. In genere si tende a minimizzarla, a rimuoverla e a razionalizzarla, 
raramente si riconosce la violenza per quello che è.
Per sostituire i comportamenti dannosi e stereotipati con una maggior qualità della vita 
occorrono nuovi orizzonti e nuove speranze che possiamo offrire solo se ci impegniamo 
assieme, in termini di condivisione e riconoscimento dei problemi, secondo un’ottica di 
responsabilità comune.

---

3.2. Il gruppo di auto-aiuto come efficace strumento di riduzione dei fattori sociali 
di rischio
Luigino Pellegrini
Quando le persone si rivolgono ai diversi servizi presenti sul territorio in quanto 
coinvolte, in fase iniziale o conclamata, in situazioni di grave conflittualità o di violenza 
domestica, ritengo dovrebbero avere l’opportunità di effettuare percorsi di formazione e 
di sensibilizzazione per mettere in relazione i problemi individuali con il più ampio 
contesto famigliare e socio ambientale in cui questi generano, ma anche con altre 
situazioni, più o meno simili, che agendo da specchio facilitano il riconoscimento delle 
proprie dinamiche comportamentali.
In particolare, attraverso lo strumento del gruppo di auto-aiuto, l’approccio 
psicopedagogico e quello ecologico sociale possono favorire l’aggancio con le proprie 
risorse attivando un confronto con sè stessi e fra pari, in un contesto empatico e non 
giudicante teso a responsabilizzare la persona e a renderla più consapevole.
Se sussistono le condizioni, questo tipo di formazione/sensibilizzazione 
potrebbe coinvolgere vittime e maltrattanti della stessa famiglia o di famiglie diverse 
nelle quali il limite tra conflitto e violenza non è sempre riconosciuto o viene 
regolarmente superato, generando sofferenza e disagio. Poniamo attenzione al fatto che 
per molte ragioni, al momento dell’esplicitazione del problema le famiglie parlano quasi 
sempre di conflitto, raramente ammettono di violenza.
Come tutti i fenomeni socio-sanitari anche la violenza domestica è fortemente 
sensibile ai programmi di prevenzione. Ciò significa che dal punto di vista 
epidemiologico la violenza domestica è sensibile alla riduzione del livello medio di 
conflittualità/violenza presente in una comunità o, più in generale, nella società. In 
quest’ottica possono essere pensati programmi di formazione/sensibilizzazione rivolti 
non soltanto a situazioni estreme, ma a tutta la popolazione, individuando e prevedendo 
luoghi e percorsi specifici di promozione del benessere e di alfabetizzazione emotivo- 
relazionale. Si possono realizzare laboratori che hanno la finalità di educare al conflitto 
e a stili di vita non violenti rivolti a chi vive le proprie relazioni con difficoltà, disagio e 
sofferenza, nello spazio indefinito tra la violenza e il conflitto.
L’auto-mutuo-aiuto rappresenta una metodologia sociale ormai collaudata e 
diffusa in tutto il mondo. All’interno del gruppo le persone e/o le famiglie sono unite da 

---

un obiettivo o da un’esperienza comune e incontrandosi in un luogo adatto, dove poter 
affrontare le proprie difficoltà e insicurezze con maggior fiducia e speranza, possono 
condividere il proprio vissuto, conoscersi e confrontarsi attraverso lo scambio e il 
reciproco sostegno imparando ad attingere alle proprie risorse.
La presenza di luoghi nel territorio, dove la solidarietà rappresenta un punto di 
forza è fondamentale in quanto permette alla persona di comprendere che il problema, 
ad esempio la violenza, non è un vissuto unicamente individuale, bensì un fenomeno 
diffuso che ha le sue radici nella propria storia personale e familiare, ma anche nella 
cultura, nelle regole dominanti della società, nel rapporto fra generi.
Il gruppo di auto-mutuo-aiuto può favorire e sviluppare la condivisione ed il 
confronto anche fra diverse generazioni (donne e bambini in particolare) che vivono o 
che hanno vissuto esperienze di profondo disagio all’interno della coppia e della 
famiglia, mentre la relazione fra i membri del gruppo si configura come un efficace 
canale di scambio, consapevolezza, rafforzamento e crescita reciproca. Per chi vive o ha 
vissuto nell’isolamento e nella sofferenza, rendersi conto di non essere soli è un fattore 
catalizzatore: il confronto e la condivisione fra persone che vivono lo stesso problema 
accelera l’inizio del cambiamento e costituisce, per la comunità e all’interno della 
famiglia, una risorsa fondamentale per la prevenzione di ulteriori disagi, nonché di 
riduzione dei fattori sociali di rischio, così come testimonia l’ampia letteratura 
disponibile sui gruppi di auto-aiuto e sull’associazionismo.
3.3. Investire nella prevenzione. Intervista a Paola Giudici (di Marina Valenti)
Domanda'. Nel 1996 l’ONU ha definito la violenza in famiglia (domestic violence) 
come “violenza che si consuma all’interno della sfera privata, generalmente tra 
individui che sono legati da un vincolo di intimità, di sangue o di legge”. Nel 2002 il 
Segretario Generale dell’ONU ha riconosciuto l’ambiente domestico come un “contesto 
ad alto rischio di violenza”. Possiamo inoltre affermare che la violenza domestica non 
conosce confini geografici, culturali e sociali. In alcuni ambienti si tende ad 
interpretarla con un esclusivo approccio di genere, da un punto di vista prettamente 
criminologico o sociologico.
A partire dalla capacità umana di sviluppare specifiche competenze relazionali 
che ci consentono di vivere il conflitto come un elemento costruttivo all’intemo dei 

---

nostri rapporti intimi, il progetto Oltre la porta chiusa, ha individuato un nuovo 
modello d’intervento, innanzi tutto per agire in senso preventivo, ma che si rivolge 
anche ai maltrattanti e alle vittime che non riescono ad uscire dalla spirale della 
violenza. Daniele Novara ci ha spiegato i principi dell’educazione al conflitto e 
dell’apprendimento adulto secondo l’approccio maieutico che da molti anni sperimenta 
nell’ambito della formazione e della consulenza individualizzata. Quali sono state le 
ragioni che hanno determinato la vostra scelta rispetto all’adozione di un approccio di 
tipo psicopedagogico per affrontare un fenomeno cosi complesso, grave e diffuso?
Risposta:Per affrontare le problematiche connesse alla violenza domestica 
abbiamo scelto di assumere un approccio psicopedagogico per più ragioni. 
Occorre innanzitutto ricordare che i servizi nei quali operiamo agiscono con 
finalità d’aiuto alla persona, alla famiglia, alla comunità. Incontriamo un numero 
sempre maggiore di famiglie in cui ricorre il problema del maltrattamento e della 
violenza come espressione di un profondo disagio relazionale. Rileviamo 
inadeguatezza e incompetenza soprattutto sul fronte genitoriale. Riteniamo che la 
sofferenza delle persone coinvolte in questo drammatico fenomeno, riscontrata 
all'interno della coppia e nella relazione con i figli - sia piccolissimi che 
adolescenti - richieda un aiuto in termini complessivi, non settoriali. In questo 
senso crediamo si debba partire da una valutazione più ampia e globale della 
persona violenta per provare ad analizzare le possibilità di cambiamento 
comportamentale dell’intero sistema di convivenza che, in definitiva, richiede lo 
sviluppo e la padronanza di specifiche competenze relazionali, comunicative e del 
modo di stare con le altre persone.
L’approccio psicopedagogico ci è sembrato il più adatto, e il meno esplorato in 
questo ambito, per poter realizzare al meglio le finalità del progetto “Oltre la 
porta chiusa
Domanda’. La letteratura scientifica distingue fra vittimizzazione (violenza diretta) e 
witnessing o violenza assistita (violenza indiretta), la cui rilevanza e gravità, in 
particolare sui minori, non può essere trascurata. 11 genitore che impone ai figli 
comportamenti violenti da lui perpetrati sull’altro genitore, o su altri familiari, oltre a 
provocare veri e propri traumi, fallisce nelle sue più essenziali funzioni di accudimento, 
sviluppando una profonda disorganizzazione nelle naturali modalità di attaccamento. La 
protezione dal pericolo, la regolazione affettiva e la fiducia incoraggino i bambini alla 
costruzione della padronanza di sé e all’esplorazione del mondo esterno. Paura, 
minaccia, protezione e fiducia non possono coesistere se non sottoforma di modalità 

---

patologiche di attaccamento alle figure genitoriali. Quali sono le attuali misure 
preventive attuate dal servizio pubblico per proteggere e tutelare i minori a rischio o che 
subiscono situazioni di violenza diretta o assistita?
Risposta: Le misure di protezione e di tutela nei confronti di minori che vivono 
situazioni di violenza intrafamiliare sono individuate dal Tribunale per i 
minorenni con proprio Decreto. Attualmente in provincia di Trento disponiamo di 
strutture di accoglienza per madri con minori o per soli minori e di una équipe 
tecnica provinciale che provvede, insieme al Servizio Sociale, all’attuazione dei 
Decreti, individuando l’affidamento eterofamiliare quale misura a favore del 
minore che non può temporaneamente rimanere nella propria famiglia. Il servizio 
sociale attiva inoltre interventi educativi domiciliari, a scopo di prevenzione, 
aiuto e sostegno psico-sociale alla singola persona e/o alla coppia e di 
mediazione familiare, oppure si avvale dell’invio al servizio psicologico del 
Consultorio Familiare, si tratta di interventi ricompresi in una progettualità 
condivisa dalla famiglia.
Domanda: Come ritiene sia possibile far emergere questa particolare tipologia di 
violenza che agisce profondamente sullo sviluppo e la crescita dei bambini?
Risposta: Credo si possa far emergere questo fenomeno sviluppando 
consapevolezza riguardo alle complesse dinamiche che caratterizzano la 
relazione di coppia, insegnando innanzitutto a nominare la violenza e a definirla 
con termini precisi e comportamenti sia riguardo a chi la agisce, sia rispetto a chi 
la subisce. Occorre coinvolgere la coppia, insieme e attraverso percorsi 
individualizzati, in un processo volto ad acquisire maggior responsabilità e 
consapevolezza. Credo tuttavia sia necessario distinguere i diversi casi, fra la 
patologia che tocca aspetti legati alla salute psichica della persona e il 
comportamento appreso dall 'esperienza.
Domanda: Riguardo alla tutela della persona vittima alcuni paesi hanno adottato un 
nuovo approccio alle violenze in famiglia riformando in sede civile le tradizionali 
misure di restrizione e protezione (per esempio le ingiunzioni del Tribunale tramite 
ordinanze di protezione e di non-molestia o di assistenza, che obbligano l’autore dei 
comportamenti violenti, o entrambe le parti coinvolte, a frequentare programmi 
specifici di riabilitazione o di supporto). In questi paesi se l’autore della violenza non 
ottempera l’ordinanza emessa può essere accusato di oltraggio alla corte, multato o 
incarcerato. In altri casi il sistema penale è stato adeguato con l’introduzione di

---

Tribunali specializzati e forme d’arresto obbligatorio, mentre a livello procedurale sono 
state approvate misure che consentono alla pubblica accusa di procedere anche senza il 
consenso della vittima (vedi l’approvazione in Italia della L.154/01 contro la violenza 
domestica).
Nel nostro paese il sistema di giustizia penale, pur avendo iniziato a considerare 
maggiormente la complessità del fenomeno della violenza in famiglia, sconta una 
strutturale difficoltà a soddisfare sia il bisogno di protezione delle persone vittime, sia la 
necessità da parte delle persone maltrattanti di intraprendere programmi specifici di 
educazione e recupero.
Sembra che il progetto Oltre la porta chiusa abbia voluto fondare le basi per 
avviare quel cambiamento socio-culturale indispensabile e necessario all’adeguamento 
del sistema sul piano giudiziario. Quali ostacoli occorre superare oggi, a suo avviso, per 
realizzare interventi più a lungo termine, in ordine ad un nuovo concetto di sicurezza 
sociale e ad una visione del fenomeno non limitata al singolo episodio, caso o servizio?
Risposta: Ho trovato recentemente uno "slogan” che ben rappresenta il 
passaggio da una concezione di sicurezza sociale basata sul controllo e la 
repressione ad una concezione di sicurezza sociale fondata sulla promozione 
della persona: alla parola "sicura" si sostituisce la parola "si-cura" ad indicare 
una comunità che prende in carico i propri problemi e li affronta in maniera 
partecipata e responsabile, senza delega, impegnandosi in una azione di 
promozione del ben-essere civile.
Domanda: Come si può uscire concretamente dalla logica semplificatoria del giudizio, 
che non sa andare oltre l’identificazione dei ruoli della “vittima” e del “carnefice”, e 
immaginare una società capace di prendersi cura delle persone e delle relazioni?
Risposta: Credo sia necessario superare la logica del giudizio attraverso 
l’affermazione della responsabilità civile come valore fondante di una società in 
grado di prendersi cura anche del benessere delle generazioni future, oltre che di 
quelle attuali. Responsabilità quindi come valore che supera il momento del 
giudizio per porre in atto misure di prevenzione e di cura. Sostituirei la parola 
giudizio, che spetta agli Organi specifici preposti a tale funzione con la parola 
comprensione, per gli addetti al lavoro sociale è importante cercare di capire il 
più possibile prima di intervenire.

---

Domanda-. A livello intemazionale l’OMS definisce la violenza contro il partner come 
qualsiasi comportamento all’interno della relazione di coppia che provochi danno fisico, 
psicologico o sessuale come le aggressioni fìsiche (schiaffi, pugni, calci e percosse), gli 
abusi psicologici (intimidazione, svalutazione, e umiliazione costanti), i rapporti 
sessuali forzati e altre forme di coercizione o atteggiamenti di controllo (isolare una 
persona dalla sua famiglia d’origine e dagli amici, controllarne i movimenti e limitare o 
impedire le sue possibilità d’accesso a informazioni e assistenza). Per quanto conceme 
la violenza contro i bambini si intendono invece tutte le forme di maltrattamento fisico 
e/o affettivo, abuso sessuale, incuria, trattamento negligente o sfruttamento sessuale e di 
altro genere che provocano un danno reale e potenziale alla salute, alla sopravvivenza, 
allo sviluppo o alla dignità del bambino nell’ambito di una relazione di responsabilità, 
fiducia o potere. Si definisce inoltre come violenza contro gli anziani l’abuso o la 
mancanza di un’azione appropriata che si verifica all’intemo di qualsiasi relazione in 
cui vi sia aspettativa di fiducia che determina danno o sofferenza ad una persona 
anziana (dolori o lesioni, coercizione fisica, limitazioni fisiche o farmaco-indotte, 
sofferenza psicologico-affettiva o abuso sessuale, incuria e mancata assistenza). Alla 
luce del percorso effettuato, nell’ambito del progetto Oltre la porta chiusa, ci può dire 
quali sono i presupposti irrinunciabili per realizzare interventi educativi efficaci che 
coinvolgano oltre alle persone vittime anche le persone maltrattanti?
Risposta: Ipresupposti irrinunciabili di un 'azione educativa efficace nei confronti 
della persona maltrattante, a mio parere, sono: la conoscenza e la diffusione da 
parte di tutti gli operatori che si fanno carico delle situazioni di maltrattamento e 
di violenza famigliare del modello educativo d’intervento che abbiamo 
individuato; la formazione e la sensibilizzazione degli operatori stessi; la 
creazione di una “rete” di collaborazione e confronto permanente fra tutti i 
soggetti che si fanno carico, a titolo diverso del problema (sanitario, 
assistenziale, ecc.) e che insieme sono in grado di orientare gli interventi di aiuto 
in modo univoco.
Domanda-. Secondo lei quanto la nostra società, i servizi del settore pubblico e del 
privato sociale che si occupano di violenza domestica sono pronti oggi per accogliere, 
attivare e sostenere questo nuovo approccio per prevenire e contrastare la violenza 
domestica?

---

Risposta: Il Comune di Rovereto, attraverso il progetto “Oltre la porta chiusa" 
ha voluto promuovere sensibilizzazione e formazione al problema attraverso il 
coinvolgimento di tutta la rete dei servizi interessati. Ne è emersa una proposta 
concreta che è quella di realizzare un centro per lo studio e l’approfondimento 
del nuovo modello che abbiamo individuato e per la sua sperimentazione sul 
piano operativo.
Oggi nella nostra realtà nessun servizio risulta essere adeguatamente formato per 
prestare aiuto alla persona maltrattante o violenta. Personalmente non conosco 
organizzazioni specifiche che accolgono e assistono persone responsabili di 
maltrattamento e violenza verso altri, a parte il carcere. Esistono invece servizi e 
strutture nel privato sociale che accolgono donne e madri maltrattate, peraltro 
molto interessati a questo nuovo approccio vivendo direttamente e 
quotidianamente la complessità delle situazioni familiari nelle quali si verificano i 
comportamenti di maltrattamento e violenza.
Domanda'. Il fenomeno della violenza in famiglia resta per molti versi ancora 
inesplorato dalle statistiche soprattutto per problemi inerenti la comparabilità dei dati. In 
assenza di statistiche, risulta ancora più difficile monitorare gli effettivi cambiamenti. 
Diviene pertanto prioritario promuovere ricerche specifiche, in particolare sulle cause, 
la natura e le conseguenze della violenza domestica. A suo avviso quali sono gli ambiti 
di ricerca che si devono esplorare, per poter mettere in atto strategie di intervento più 
mirate?
Risposta: Un ambito di ricerca da esplorare è quello della conoscenza, acquisita 
con strumenti statistici e metodi scientifici, delle caratteristiche delle persone 
vittime di violenza e delle persone maltrattanti, compresa le loro anamnesi 
familiari.
Credo che solo in un ambito di ricerca altamente specializzato sia possibile 
realizzare un lavoro con una valenza scientifica. Ritengo inoltre che i tempi siano 
ormai maturi per creare un osservatorio permanente del fenomeno a livello locale 
in collaborazione con le Università.
Domanda'. Sarebbe interessante e utile riuscire a stimare i costi sociali e personali 
prodotti dalla violenza domestica, c’è ancora molto lavoro da fare per sensibilizzare la 
politica e l’opinione pubblica sull’estensione e la gravità di questo fenomeno. In quale 
direzione oggi è più urgente e necessario investire?

---

Risposta: Credo che sia più urgente e necessario investire nella prevenzione 
Oltre ai costi sociali concreti ed evidenti, dovuti alle conseguenze della violenza 
intrafamiliare, sono da calcolare i costi nascosti, quelli che non si vedono. 
Dobbiamo pensare di più ai figli delle coppie nelle quali si verificano il 
maltrattamento e la violenza, perchè sono loro che porteranno per sempre con sé 
le conseguenze di questo vissuto.
Domanda-, Negli ultimi anni in Italia l’attenzione dei mezzi di comunicazione si è molto 
focalizzata sugli omicidi in famiglia e ciò ha prodotto un numero maggiore di notizie su 
questi episodi. 11 sensibilissimo aumento di interesse che si registra sulla stampa negli 
ultimi anni non è attribuibile però all’effettiva crescita degli episodi. Com’è noto i mass 
media hanno un ruolo cruciale nella costruzione dei modelli interpretativi dei fenomeni 
attraverso la rilevanza che accordano ad alcune notizie rispetto ad altre. I Servizi invece 
partono da un punto di osservazione differente perché sono in grado di interpretare il 
rapporto che sussiste fra l’emergere mediatico di un fenomeno e la sua reale espressione 
nel tessuto sociale, culturale e familiare dove si radica e si genera.
In tal senso una maggior informazione, formazione e sensibilizzazione dei cittadini, 
costituirebbe un altro dei pilastri della prevenzione, contribuendo ad aumentare il livello 
di percezione reale del fenomeno nella comunità. Quale potrebbe essere il ruolo c la 
peculiarità della presenza sul territorio di un Centro Conflitti rispetto ai servizi già 
esistenti?
Risposta: Vedo la nascita di un Centro Conflitti sul territorio come la 
realizzazione di un “progetto pilota ” che sviluppa un prototipo di modello ideato, 
studiato e attuato in tutte le sue applicazioni operative. Un laboratorio nel quale 
si fa ricerca, si individuano e si sperimentano strategie di intervento esportabili 
anche presso altri servizi. Ritengo inoltre che oggi un Centro Conflitti sia 
necessario per attuare il nuovo modello d’intervento che abbiamo individuato, un 
modello prevalentemente a carattere educativo e quindi preventivo che si rivolge 
sia alla vittima, sia al maltrattante, e che mi auguro la rete possa contribuire ad 
implementare al più presto. Abbiamo bisogno di parlare di un Centro Conflitti in 
senso concreto, come di un servizio che ha una propria sede, dove si pensa e si 
lavora. Dove si fanno riunioni e si parla con le donne e con gli uomini, si 
progettano interventi nelle scuole, con gli insegnanti in particolare; un luogo di 
riferimento per imparare nuove modalità relazionali, soprattutto per le persone 
coinvolte nel problema, ma anche per gli operatori dove sarà possibile formarsi e 
specializzarsi.

---

Capisco come tale proposta susciti perplessità, in quanto sembra aggiungere a 
quelli già presenti sul territorio un servizio con finalità e obiettivi analoghi. È 
vero, infatti, che esistono ed operano già servizi rivolti alla donna, alla coppia e 
alla famiglia, ma ritengo che vi sia comunque la necessità di aprire anche un 
"laboratorio" specifico per poter sperimentare insieme a tutti gli operatori del 
territorio nuove modalità di lavoro volte ad incidere significativamente sul 
sistema attuale nei confronti di questo grave problema familiare e sociale.

---

PARTE SECONDA
I DUE PORCOSPINI E LA GIUSTA DISTANZA

---

CONFLITTI, LITIGI E ALTRE ROTTURE
UNA MOSTRA INTERATTIVA PER I PREADOLESCENTI
In una fredda serata invernale due porcospini decidono di riscaldarsi 
stringendosi il più possibile uno contro l'altro, ma si accorgono ben presto 
di pungersi con gli aculei. Allora si allontanano, tornando però a sentire 
freddo. Dopo tante faticose prove i due porcospini riescono a trovare la 
giusta posizione che permette loro di scaldarsi senza pungersi troppo...

---

1. Allenarsi con i conflitti
Con i conflitti si cresce, nei conflitti si diventa grandi: questo in poche parole il 
senso della mostra interattiva Conflitti, litigi e altre rotture61, ideata da Daniele Novara 
e realizzata dal Centro Psicopedagogico per la Pace e la gestione dei Conflitti di 
Piacenza e allestita, a partire dal 1999, in gran parte d'Italia. Dopo dieci anni la mostra è 
stata aggiornata con una nuova veste grafica ed una sceneggiatura più avvincente che 
accompagna gli studenti e le studentesse in un percorso ricco di spunti di riflessione, 
domande e giochi divertenti che stimolano una progressiva presa di coscienza rispetto 
alla conflittualità intesa come elemento relazionale costruttivo ed evolutivo.
61 Per maggiori informazioni consultare il sito www.cppp.it
La buona gestione dei conflitti si può apprendere attraverso una sana e precoce 
alfabetizzazione alla relazione. Lo scopo è quindi quello di creare un evento formativo 
dedicato agli alunni delle scuole dell’obbligo, in particolare alla fascia d’età compresa 
fra gli 11 e i 15 anni, proponendo un itinerario interattivo che rappresenti un’esperienza 
utile a rivedere le proprie concezioni sul conflitto e la violenza al fine di sviluppare 
nuove competenze relazionali. Il percorso si basa sulla facoltà dell’autoapprendimento e 
dell’auto-osservazione in quanto offre l’occasione per sperimentare in prima persona 
diverse modalità relazionali, ricercando una propria competenza costruttiva nella 
gestione dei conflitti.
La mostra è strutturata in 10 gazebo che riproducono situazioni quotidiane 
tipiche e che attivano la riflessione e il confronto reciproco fra i ragazzi. In questo modo 
ognuno può confrontarsi con le proprie emozioni assumendo uno sguardo critico su di 
sè e sugli altri. I pannelli numerati all’interno dei gazebo riportano testi, figure, giochi 
di animazione e proposte con i quali i ragazzi e le ragazze, a gruppi di quattro, possono 
interagire rispetto alle varie ipotesi risolutive con la massima libertà di espressione 
emotiva sia individualmente, sia in gruppo. A questo proposito e per facilitare la 
partecipazione è consigliabile che i gruppi siano spontanei.
I ragazzi non sono accompagnati ma si autoregolano con l’ausilio di un Diario 
di bordo, del tutto personale, che riporta integralmente l’ordine dei pannelli esposti nel 
percorso della mostra. Per gli insegnanti è previsto uno strumento di lavoro specifico, il 
Libro Mastro, che riporta indicazioni e attività didattiche da realizzarsi in aula in un 

---

secondo momento. Ad accogliere le classi c’è sempre un animatore che ha il compito di 
introdurre i ragazzi al percorso.
La mostra si conclude con la valutazione personale e anonima dei protagonisti 
che hanno sperimentato il percorso e che possono indirizzare i loro messaggi scritti agli 
organizzatori tramite un’apposita “cassetta delle lettere” posta all’uscita nell’ultimo 
gazebo.
L’iniziativa s’inserisce all'interno di un grande progetto di alfabetizzazione ai 
conflitti che il CPPP persegue da ormai vent’anni62. Si tratta della prima mostra 
interamente realizzata in Italia sul tema del conflitto, un'occasione unica per insegnare 
alle giovani generazioni che "conflitto" e "violenza" sono due concetti antitetici, per 
riflettere sull’esperienza del conflitto nei suoi diversi aspetti.
62 Vedi anche www.cppp.il (sezione “Ventennale”).
I ragazzi e le ragazze sono stimolati a discutere, a leggere, a scrivere, a 
scambiarsi informazioni e opinioni. E’ una mostra che stimola un certo coinvolgimento 
emotivo e cognitivo perchè richiede di esprimersi riguardo ai significati delle parole e 
alle conseguenze innescate dalle diverse modalità di comportamento che solitamente 
adottiamo; in definitiva si tratta di un’opportunità per migliorare le proprie relazioni. 
L’importante è imparare a sostare nel conflitto, percorrerlo, starci dentro, con la 
possibilità di ritornare indietro di una tappa se non si è capito bene, prima di passare alla 
tappa successiva e proseguire nel percorso, per uscire un pò trasformati.
A Rovereto l’invito è stato accolto e la mostra è stata visitata da più di mille 
ragazzi.
2. I conflitti sono una risorsa.
Il tema spinoso del conflitto per, certi versi, è ancora considerato un’area tabù. 
In questo senso, la proposta della mostra interattiva Conflitti, litigi e altre rotture, 
indirizzata ai preadolescenti nell’ambito del progetto Oltre la porta chiusa, è stata una 
scelta precisa. La preadolescenza, infatti, rappresenta un’età intermedia fra l’infanzia e 
l’adolescenza ed è una fase piuttosto critica, di transizione, ma anche molto interessante 
in relazione ai programmi di apprendimento. I preadolescenti possiedono un’irripetibile 
capacità di assorbimento e di memorizzazione, inoltre l’elemento gruppale, 

---

indispensabile per distaccarsi da genitori sempre più ansiosi c iperprotettivi, viene a 
costituirsi in quest’età come la matrice principale che agevola i processi di crescita e di 
apprendimento. L’iniziativa ha voluto essere un’occasione per insegnare ai ragazzi 
qualcosa di nuovo attraverso il processo maieutico auto-generativo di cui abbiamo 
parlato, attraverso il conflitto come elemento di comunicazione interrelazionale, che 
rappresenta un pretesto per imparare a stare assieme nel rispetto reciproco, senza fare o 
subire prepotenze.
I ragazzi imparano che l’intolleranza può essere trasformata nella capacità 
simbolica di mettersi nei panni degli altri e saper stare nei conflitti vuol anche dire 
essere in grado di gestire le provocazioni e le perturbazioni relazionali. Sostare nel 
conflitto significa imparare a sopportare l’inevitabile frustrazione, vivere anche i 
rapporti problematici o faticosi, perchè fanno crescere, vuol dire “sono capace di gestire 
i miei conflitti”, “so rimanerci, ci so stare dentro”.
3. L’esperienza delle Scuole Medie di Rovereto, un esempio di apprendimento 
diffuso.
Inaugurata il 2 Febbraio 2009, presso la Sala Baldessari, la mostra è stata 
visitata da due classi di studenti al giorno, per cinque settimane consecutive, mentre il 
sabato pomeriggio è rimasta aperta al pubblico. Prima dell’inaugurazione sono stati 
organizzati tre incontri per presentare l’iniziativa, condotti da Daniele Novara: i primi 
due riservati ai dirigenti scolastici dei quattro Istituti Compresivi di Rovereto e ai 
docenti delle scuole interessate, il terzo, serale, dedicato ai genitori che hanno affollato 
la sala Filarmonica di Rovereto, a dimostrazione del fatto che il tema della 
conflittualità63 riscuote molto interesse nell’ambito educativo.
63 L’incontro si è tenuto il 26 Gennaio 2009 con il titolo: Oggi i figli reclamano più spazio, le regole non 
bastano e i conflitti diventano sempre più numerosi. Come fare per gestirli? Come ascoltare i figli senza 
cedere ai ricatti? Come riuscire a non farsi tiranneggiare risultando efficaci? Saper gestire i conflitti con i 
figli vuol dire aiutarli a crescere nelle relazioni anche con i loro amici, significa imparare a vivere l’arte 
della buona convivenza.
Se tomo con la memoria alla sala Baldessari, dove era stata allestita la mostra, 
rivedo i ragazzi impazienti prima di iniziare il percorso. Sui loro volti l’attesa, la 
curiosità, l’impazienza, qualche espressione di smarrimento. Li rivedo a gruppi di

---

quattro in piedi, ad aspettare il proprio turno, con il diario in mano; a discutere, seduti 
per terra nei gazebo o intenti a leggere appiccicati ai pannelli per capire cosa fare e 
come procedere nel percorso, oppure a scrivere concentrati sui loro Diari di bordo. Li 
rivedo confrontarsi animatamente, giocare, divertirsi. Questa esperienza ci conferma 
che i ragazzi e le ragazze sono capaci di imparare, di mettersi d’accordo e di sbrigarsela 
anche senza l’aiuto degli adulti, il nostro compito è quello di predisporre opportunità di 
incontro e di riflessione, le migliori condizioni affinchè loro possano imparare stando 
assieme.
4. La parola ai protagonisti
Durante la mia visita presso la Sala Baldessari ho potuto raccogliere da alcuni 
gruppi di ragazzi qualche definizione significativa riguardo ai termini emersi durante il 
percorso:
• 
Scontro utile: quando litigando due persone riescono a rafforzare la loro 
amicizia conoscendosi meglio; Scontro inutile: quando due persone non si 
capiscono e litigano per cose banali, quindi non riescono a risolvere con le 
parole, ma devono arrivare alle mani;
• 
Violenza astratta: offendere; Violenza concreta: pugni, calci...Violenza: una 
maniera molto sgarbata e irrazionale che solitamente si usa per ottenere qualcosa 
usando, però, le mani;
• 
Litigi: discussioni che possono provocare la perdita di un’amica/o o di una 
persona importante;
• 
Conflitto: una specie di sfida che si usa solitamente per manifestare le proprie 
opinioni, un modo per scontrarsi e per imparare;
• 
Guerra: è la cosa più eccessiva e sbagliata provocata dall’uomo, che causa cose 
malvagie e ingiuste come la morte dei genitori o delle persone care;
• 
No: affermazione di rifiuto che può essere accompagnata dallo sguardo, dal 
tono, dalla voce e dall’atteggiamento che può significare la risposta di un 
individuo;

---

Pesante-, quanto per te sono pesanti le varie situazioni;
• 
Conflitto e violenza: parole principali della mostra;
• 
Insulti: sono parole che fanno male ai sentimenti
Di seguito sono trascritti una parte dei commenti trovati nell’apposita “cassetta delle 
lettere” indirizzati agli organizzatori, tratti dal report di Ioana Carla Pinizzotto, 
animatrice della mostra durante il periodo di allestimento:
Mi è sembrato molto interessante e mi ha aiutato a vedere i litigi come possibilità di 
maggior confronto.
Ho affrontato il percorso senza paura di liberare le mie emozioni e lo rifarei 
(dovrebbero farlo anche i grandi), per poi capire l’importanza di confrontarmi senza 
sottomettere né farmi sottomettere.
Alla fine del percorso mi conosco di più perché le attività fanno venire fuori realmente 
il carattere.
E ’ un modo diverso per stare insieme e per renderci conto che litigare non è strano, 
l’importante è capire che al mondo non esisti solo tu e che bisogna rispettare le idee 
degli altri.
Ho capito che un litigio fa male al cuore ma può risolversi, la violenza fa male anche al 
corpo e non serve mai.
Questa mostra è utile perché mi ha fatto riflettere e spesso noi ragazzi non lo facciamo, 
ho capito che non serve insultare, ma puoi ottenere dei risultati migliori dicendo le cose 
in modo gentile e al momento giusto.
Prima della mostra pensavo che il conflitto fosse qualcosa di brutto e che avesse lo 
stesso significato di guerra, invece adesso so che discutere può essere anche bello 
perché mette in luce la nostra diversità.
La violenza è l’evoluzione negativa del conflitto, il conflitto può farti crescere se sai 
affrontarlo. Alla fine ho capito che chi fa violenza è debole.
La violenza è un modo sbagliato di risolvere un conflitto. Un conflitto è una discussione 
molto accesa. La mostra mi è piaciuta molto e mi ha insegnato a mantenere la calma 
nei litigi e a capire l’altro quando c ’è un conflitto.

---

La mostra mi è piaciuta molto e divertendomi ho imparato il significato di violenza e 
conflitto. La violenza è una brutta azione ed è un sinonimo di guerra mentre il conflitto 
è una discussione accesa in cui due o più persone sono in contrasto tra loro.
Secondo me questo percorso è stato divertente e utile. E’ stato bello stare in gruppo, 
abbiamo capito la nostra personalità e quella dei nostri compagni. Abbiamo imparato 
che bisogna sempre cercare di trovare la soluzione migliore per risolvere un litigio.
E ' stato interessante perché a quest 'età è importante imparare non solo dai libri di 
scuola. Si prova conforto a sapere che anche molti altri litigano e non siamo “strani ”. 
Abbiamo riflettuto e ne sono contenta anche se di solito agisco d’istinto. Mi è servito e 
credo che mi servirà rileggere il mio Diario di bordo ogni tanto quando sto male. 
Credo sia stato utile anche per ristabilire e rafforzare l'amicizia tra noi.
Ho capito che il conflitto a volte può essere anche positivo al contrario della violenza.
E ' stata una mostra interessante e mi sono riconosciuta in certi momenti del percorso. 
Ho capito che è meglio se cambio qualcosa del mio carattere per non ferire più gli 
altri.
Questa mostra non mi è piaciuta molto. La cosa divertente è stata entrare nella stanza 
buia. L'unica cosa che ho capito è che per risolvere i conflitti e i problemi bisogna 
parlare ed ascoltarsi.
La mostra mi è piaciuta perchè sviluppa le capacità di stare in gruppo e collaborare. 
Inoltre s'impara la differenza tra conflitto e violenza e come affrontare ciascuna delle 
due.
Ho capito che i problemi vano affrontati e non ignorati.
La mostra mi è servita a capire che non sempre si ha ragione.
La mostra è stata molto interessante perché grazie a questi discorsi sui conflitti mi è 
sei-vita a capire come ragionano gli altri e l'assenza dell 'insegnante mi ha fatto esporre 
di più.
Mi è piaciuta perché in quest 'ultimo periodo continuo a litigare con gli amici e con mio 
fratello. E' molto importante cercare di risolvere subito i conflitti per stare meglio.
Questa mostra mi ha insegnato a stare con gli altri e a capire i miei errori.
La mostra è molto divertente e strutturata i modo comprensibile; i cartelloni mi hanno 

---

stupito molto perché in ognuno potevo vedere una qualità positiva o negativa del mio 
carattere.
Mi è piaciuto molto perché ho capito cosa vuol dire amicizia e sincerità, e a 
riconoscere i miei errori.
Questa mostra mi ha aiutato a essere più responsabile e civile e a stare bene con gli 
altri. Ho imparato anche ad essere più comprensivo con la mia famiglia.
Questa mostra è stata interessante trattando di argomenti vicini a noi; l’organizzazione 
è ottima ed ha riscosso interesse da parte di tutti.
Mi è piaciuto anche perché avevo litigato con una compagna del mio gruppo però 
grazie al percorso ci siamo riavvicinate.
Ho capito che è importante avere amici con cui confrontarsi e che è bene esprimere le 
proprie idee con tatto e gentilezza in modo da non offendere gli altri.
Prima di venire mi sentivo triste a ora mi sento molto meglio. E stata una mostra 
divertente soprattutto perché non si doveva solo guardare ma anche fare e giocare.
Mi è sembrato utile per vedere sotto altri aspetti i litigi, come una possibilità di 
maggior comprensione.
Penso che la mostra insegni a capire le paure dell 'altro, i sentimenti, le nostre paure, a 
non essere sottomessi, a riuscire a confrontarsi e a perdonare, a capire l'altro.
Questo percorso è stato istruttivo e mi ha fatto capire quanto sia importante anche il 
mio parere.
Con questa mostra ho capito che si può dire di no quando è necessario, e che anche 
litigando s'impara.
Ho avuto l’opportunità di esprimere le mie idee identificandomi, di volta in volta, nelle 
varie situazioni. Vorrei venire qui ancora e spero di vivere ancora esperienze così.
Mi è sembrata una mostra intelligente perché fa riflettere sull ’importanza dei rapporti 
con gli amici e sulle relazioni della vita quotidiana.
Mostra molto simpatica e con piccoli esempi aiuta nella vita di tutti i giorni.
lo penso che anche nelle scuole dovrebbero insegnare a non reagire con la violenza 
quando si viene “stuzzicati”; questa mostra mi ha aiutato a ragionare e spero di farlo 
sempre.

---

Questa mostra mi ha aiutato a controllare la mia rabbia e a capire che ci sono altri 
modi per risolvere i litigi.
La mostra è molto interessante perchè ci fa riflettere sul nostro modo di comportarci 
verso le persone care e non. A volte si è molto impulsivi e non tolleranti con le persone. 
Bisognerebbe fare qualcosa di buono delle cose lette nei cartelloni, certamente 
qualcosa di positivo me lo porterò a casa.
È molto importante capire il motivo di un conflitto per vivere bene insieme. Un conflitto 
è un litigio tra due persone, qualcosa di rimediabile, di cancellabile. La violenza, 
invece, è qualcosa che non si dimentica.

---

PARTE TERZA
PREVENIRE LA VIOLENZA DENTRO CASA

---

IL SEMINARIO CONCLUSIVO
Un’occasione formativa per presentare il nuovo modello
D’INTERVENTO E CONDIVIDERE CON LE ISTITUZIONI, I SERVIZI E LA
CITTADINANZA I RISULTATI DEL PROGETTO
ATTI
La violenza intrafamiliare e la gestione del conflitto: 
un nuovo modello d’intervento integrato
Rovereto, 3 giugno 2009
Auditorium Fondazione Famiglia Materna

---

STORIA E REALIZZAZIONE DEL PROGETTO 
“OLTRE LA PORTA CHIUSA”
Paola Giudici64
64 Responsabile dell’ufficio Servizi Socio-Assistenziali del Comune di Rovereto e responsabile del 
progetto “Oltre la porta chiusa”.
Il Seminario La violenza intrafamiliare e la gestione del conflitto: un nuovo 
modello d'intervento integrato, rappresenta la fase conclusiva del progetto Oltre la 
porta chiusa, ma non vuole essere soltanto celebrativo rispetto al lavoro compiuto, 
bensì offrire un’occasione di ulteriore confronto e riflessione.
Il progetto, il cui titolo si inserisce nella linea della campagna europea contro la 
violenza familiare Rompere il silenzio, ha preso le mosse da un’idea nata in un piccolo 
gruppo di donne a conclusione di un convegno svoltosi lo scorso anno a Rovereto, sulle 
difficoltà della famiglia. Il titolo del convegno, La famiglia in polvere, celebrava, fra 
l’altro, il lavoro svolto per molti anni dalla cooperativa sociale Punto d’Approdo e la 
sua preziosa attività di accoglienza delle donne con figli costrette, loro malgrado, in 
momenti di grave difficoltà familiare e quasi sempre in seguito e a causa di 
maltrattamenti, violenza e minacce da parte del coniuge e padre dei loro figli, a dover 
abbandonare la propria casa. Il piccolo gruppo di donne si è chiesto, in queU’occasione, 
“come poter intervenire e quale tipo di aiuto offrire alla persona violenta?” e, in 
particolare, rispetto ai mariti e ai padri maltrattanti, “chi può realizzare questo tipo di 
intervento, per smuovere situazioni che si ripetono ciclicamente, senza evolvere verso 
un cambiamento positivo?”. La risposta individuata è stata la seguente: le donne 
possono aiutare i maltrattanti in modo costruttivo e cogliere la condizione di sofferenza 
degli uomini prigionieri in una modalità violenta di relazionarsi, di partner ingabbiati in 
una posizione esclusivamente funzionale al sé e incapaci di prevedere un “noi”.
Così è nato il progetto Oltre la porta chiusa, presentato alla Provincia di Trento 
in data 28 marzo 2008 dall’Amministrazione comunale di Rovereto insieme alla 
Cooperativa sociale Punto d’Approdo e alla Fondazione Famiglia Materna, nell’ambito 
del Bando Sicurezza per l’anno 2008 che aveva per tema la Promozione della sicurezza 

---

del territorio, della cultura della legalità e il sostegno alle vittime dei reati. Il Bando, 
emanato dalla Provincia con riferimento alla L.P. 8/2005, Promozione di un sistema 
integrato di sicurezza e disciplina della polizia locale, lasciava spazio ad un progetto 
che consentiva di coniugare la sicurezza con il welfare.
L’ 11 luglio 2008 la Giunta provinciale ha approvato la graduatoria dei progetti 
ammessi al finanziamento e nello stesso mese il Servizio provinciale Autonomie Locali 
ha comunicato al Comune di Rovereto la concessione di un contributo per la 
realizzazione del progetto. In agosto il gruppo promotore si è riunito per decidere le 
azioni che potevano essere realizzate alla luce del finanziamento concesso e in 
settembre ci siamo recati a Piacenza per presentare il progetto al Centro 
psicopedagogico per la pace e la gestione dei conflitti ottenendone la consulenza e la 
supervisione. Tutte le attività previste dovevano concludersi entro 12 mesi dalla data 
d’approvazione della graduatoria, cioè entro la fine del mese di giugno 2009.
Obiettivi
Il progetto aveva come primo obiettivo la costruzione di una rete tra tutti gli 
attori coinvolti nel problema della violenza familiare, partendo dalla consolidata ed 
efficace esperienza di collaborazione fra il Comune di Rovereto ed i due soggetti 
partner citati, profondamente radicati e attivi sul territorio. Si è pertanto provveduto a 
coinvolgere le istituzioni ed i soggetti che intervengono con un ruolo significativo nei 
casi di violenza e di grave conflittualità familiare, informandoli dell’iniziativa e, con 
quanti di loro hanno successivamente aderito, abbiamo formato un Gruppo 
Interistituzionale composto dai rappresentanti del terzo settore, P.A.T., Servizio 
autonomie locali e Servizio politiche sociali ed abitative, C 10, Commissione 
provinciale pari opportunità, Ordine degli Avvocati, Tribunale per i minorenni di 
Trento, Forze dell’Ordine, Polizia Municipale, Sanità (Servizio di pronto soccorso, 
Consultorio familiare, Servizio d’alcologia), Università (Facoltà di Scienze Cognitive), 
ALF1D, Centro antiviolenza di Trento, Carabinieri di Rovereto.
Il progetto poneva un secondo obiettivo: quello di sviluppare un nuovo modello 
integrato d’intervento in grado di affrontare le problematiche legate alle situazioni di 
rischio e insicurezza sociale che si generano dalle gravi conflittualità familiari.

---

Il lavoro
Il Gruppo Interistituzionale, composto da una trentina d’iscritti ha lavorato 
integrando le diverse esperienze professionali durante cinque incontri che si sono svolti 
con cadenza mensile (18 dicembre, 13 gennaio, 19 febbraio, 19 marzo e 23 aprile 2009). 
Credo si possa dire che il lavoro è stato impegnativo e faticoso in quanto per la prima 
volta si ricercava tutti insieme, e in tempi ristrettissimi, un approccio condiviso e al 
tempo stesso efficace in termini d’intervento concreto, prevenzione e promozione di una 
cultura innovativa.
Durante gli incontri si è cercato in un primo momento di approfondire la 
conoscenza degli elementi che stanno alla base del fenomeno, ripercorrendo e 
richiamando le diverse esperienze professionali e poi, con naturale difficoltà, provare ad 
accantonarle per pensare in termini nuovi e condivisi. Abbiamo constatato com’è 
difficile per un adulto abbracciare nuove teorie, approfondirle, confrontarle e integrarle 
con i modelli che si praticano da molto tempo. Tuttavia posso dire che il Gruppo 
Interistituzionale ha accolto l'approccio psicopedagogico (non sociologico o 
psicologico) che caratterizza il progetto ponendo l’adulto nella condizione di 
autoeducarsi e di apprendere modi nuovi di agire la relazione con l’altro, in particolare 
quando questa diventa conflittuale.
In occasione dell’incontro di febbraio è stata affrontata l'analisi del modello di 
intervento anglo-americano rispetto alla violenza domestica. Si è visto come, a partire 
dagli anni '80, inizialmente in America e poi anche in Inghilterra, siano stati realizzati 
programmi specifici di educazione dei soggetti condannati per violenza domestica, 
collocati tra le pene alternative al regime penitenziario. Nel 2001 in Inghilterra, il 
Comitato direttivo nazionale dei servizi per la presa in carico dei soggetti maltrattanti, il 
Centro di Ricerca del Ministero di Giustizia, la Direzione degli Uffici Sviluppo e 
Statistica e le Università di Liverpool e Leicester hanno promosso un’importante ricerca 
finalizzata alla realizzazione di un programma che coinvolgesse ^offender (IDAP65), per 
contrastare la violenza domestica sul territorio.
65 Vedi Parte Prima, cap. 2 di questa pubblicazione; La presa in carica del maltrattante nel modello 
inglese, p. 39
Il Gruppo di Coordinamento composto dai rappresentanti del Comune di 
Rovereto, della Cooperativa Punto d’Approdo e della Fondazione Famiglia Materna ha 

---

assunto il compito di interagire con il Gruppo Interistituzionale e di confrontarsi con i 
risultati raggiunti nelle varie fasi di realizzazione del progetto per orientare il lavoro 
verso conclusioni condivise.
I due gruppi di lavoro sono stati supportati dalla guida del dott. Daniele Novara 
con la quale è stato affrontato lo studio e l’elaborazione della proposta relativa ad un 
nuovo modello integrato d’intervento contro la violenza familiare secondo le esigenze 
del territorio locale, particolarmente inedito dal punto di vista della presa in carico 
dell’intero sistema familiare, in quanto prevede azioni specifiche nei confronti delle 
persone maltrattanti oltre che delle persone vittime.
11 modello individuato interviene in maniera specifica nell’area della violenza, 
del maltrattamento e della grave conflittualità familiare con finalità sia di prevenzione, 
sia di contrasto e si basa su un approccio concettuale innovativo che privilegia 
l'attivazione di nuovi processi di apprendimento sviluppando nella persona la capacità 
personale di gestire il conflitto come cura, antidoto e prevenzione della violenza66. 
Inoltre punta a sviluppare azioni di sensibilizzazione e formazione finalizzate a creare 
una nuova cultura per prevenire ed arginare la violenza intrafamiliare e promuovere il 
sostegno ed il rinforzo della vittima attraverso un percorso di educazione sia della stessa 
vittima, sia del maltrattante. Si realizza attraverso l'approccio integrato di tutti i soggetti, 
enti e associazioni operanti sul territorio e si rivolge in particolare alle donne, alla 
coppia, alla famiglia e ai soggetti adulti in generale che avvertono difficoltà, disagio, 
pericolo di violenza nel sistema di convivenza, ma anche ai giovani, per educarli al 
rispetto e alla buona relazione con l’altro, oltre che naturalmente agli operatori del 
settore67.
66 Vedi prima parte della pubblicazione, Un nuovo modello di intervento, di Daniele Novara (pp. 16-36)
67 Vedi All. n. 1
Proposta d’accordo
A sostegno dello sviluppo del nuovo modello operativo individuato è stata 
proposta ai soggetti partecipanti al progetto, la sottoscrizione di un Accordo per favorire 
la costituzione di una rete permanente di collaborazione fra istituzioni c servizi con 
l’obiettivo di rappresentare la rete creatasi e l'intento di dare seguito al lavoro svolto. 
Tale proposta d’accordo esprime quindi la volontà di:

---

• 
costituire una rete permanente di collaborazione fra istituzioni, servizi ed un 
gruppo di coordinamento col compito di realizzare interventi efficaci ed integrati 
nell'ambito della violenza domestica e della conflittualità intrafamiliare,
• 
creare, sviluppare e diffondere un substrato culturale comune sui modi 
d’interpretazione e gestione del fenomeno predisponendo specifici percorsi di 
formazione in diversi ambiti istituzionali e non,
• 
adoperarsi per approfondire le condizioni e le modalità operative volte alla 
creazione di un Centro Conflitti nel Comune di Rovereto, come espressione 
concreta del nuovo modello individuato.
La proposta di accordo prevede che il Gruppo di Coordinamento abbia tempo 
sei mesi dalla sua sottoscrizione per progettare le attività inerenti la creazione di un 
Centro Conflitti ed ulteriori sei mesi per definire un progetto concreto relativo alla 
nascita del centro, compresi il ruolo e gli obiettivi assunti da ciascun soggetto 
sottoscrittore, nonché la pianificazione delle azioni da porre in essere, le convenzioni e i 
relativi protocolli procedurali.
Il Centro Conflitti opererà con gli altri servizi del territorio, avrà l’obiettivo di 
far emergere la realtà sommersa inerente ai conflitti e la violenza intrafamiliare, 
intercettare il bisogno di aiuto, offrire l’opportunità di effettuare percorsi di educazione 
e sostegno. Le sue funzioni potranno essere di indirizzamento, apprendimento personale 
e di gruppo, alfabetizzazione culturale ed emotiva della popolazione.
La Mostra
Fra le varie azioni previste dal progetto, il Servizio Autonomie Locali 
provinciale ha ammesso la spesa relativa all’affitto della mostra interattiva Conflitti, 
litigi e altre rotture68 rivolta agli alunni delle Scuole medie di Rovereto, agli insegnanti 
e ai genitori. Il 29 ottobre 2008 il gruppo di coordinamento, con il dott. Novara, ha 
incontrato i dirigenti scolastici per presentare la mostra, le sue finalità e 
l’organizzazione. Il 26 gennaio 2009 è stato organizzato un incontro pomeridiano 
propedeutico riservato agli insegnanti delle scuole medie ed uno serale, decisamente
68 Vedi Parte Seconda della presente pubblicazione: I due porcospini e la giusta distanza, pp.59-63

---

affollato, al quale hanno partecipato numerosi genitori c insegnanti, sul tema della 
conflittualità nel rapporto fra genitori e figli. La mostra è stata installata per cinque 
settimane, dal 30 gennaio al 7 marzo 2009. Il percorso interattivo ha proposto agli 
studenti un'esperienza ed una riflessione approfondita sul conflitto come occasione di 
apprendimento e come momento costruttivo della relazione che richiede lo sviluppo di 
particolari competenze emotive e comunicative.
Ringrazio Daniele Novara per la consulenza e la sua supervisione in questi mesi 
di lavoro comune e tutte le persone che hanno lavorato alla realizzazione del progetto e 
lo hanno sostenuto, in particolare: Mara Piccolroaz, Manuela Bisoffi, Marco Mozelt, 
Anna Michelini, Giuseppe Piamarta, Ioana Pinizzotto, Marina Valenti, Lilia Piras, 
Laura Conci, Maria Elena Micalizzi, i partecipanti al Gruppo Interistituzionale, 
l’Assessore Giovanni Spagnoili, l’Assessore Lia Giovanazzi Beltrami, Livia Ferrario, 
Manuela Zambotti, Anna Rosa Armici, i dirigenti scolastici e gli insegnanti di 
Sabbionara e di Avio, Marica Potrich e Veronica Tovazzi.

---

INTERPRETARE IL PRESENTE GUARDANDO AL FUTURO
Lia Giovanazzi Beltrami69
69 Assessore Provinciale alla solidarietà e alla convivenza
70 Vedi Imparare a stare nei conflitti per impedire la violenza, di Daniele Novara, cap. n. 1, p. 16 d 
questa pubblicazione, che rappresenta l’ulteriore rielaborazione del documento citato e presentato a 
Seminario del 3 giugno 2009.
Vorrei sottolineare l’approccio e il taglio particolarmente innovativi di queste 
progetto rispetto agli standard dominanti che solitamente prevalgono nei discors 
intorno alla violenza domestica. Dai dati riportati nel Documento di Sintesi70 de 
Dott.Novara, relativamente ad una ricerca che si è svolta di recente in provincia d 
Verona, risulta che le vittime di violenza all’interno della famiglia sono per il 64,8^ 
femmine e per il 33,9 % maschi, nel 68,5% dei casi gli autori sono maschi e nel 21,1°A 
dei casi sono femmine. Questi dati rappresentano già un primo elemento di innovazione 
rispetto al pensiero comune. Altro aspetto inedito del progetto è l’attenzione prestata a 
maltrattante, all’autore della violenza. Senza addentrarmi in modo specifico nelle due 
tematiche penso che due spunti di riflessione come questi, non debbano rimanere 
limitati all’esperienza del Comune di Rovereto. Ritengo, invece, sia necessario avviare 
un cammino a livello provinciale per proseguire in questa direzione.
Nel nostro lavoro dobbiamo studiare e apprendere nuove modalità di approccic 
ai problemi, interagendo, ma soprattutto cercando di interpretare il presente guardande 
al futuro. In questo senso sono convinta che se non ci facciamo carico di colui, o d 
colei che compiono violenza continueremo a doverci confrontare inesorabilmente con k 
ciclicità e la ripetitività continua che oggi caratterizzano questo fenomeno. Pensiamo 
per esempio, a quante sono le donne vittime di violenza che pur avendo intrapreso ur 
certo percorso di cambiamento, poco dopo ritornano dal loro maltrattante. Le 
percentuale di questi casi è molto elevata, ribadisco pertanto che se e non lavoriamo si 
chi compie violenza non facciamo altro che favorire questa ciclicità.
Un terzo aspetto fondamentale è rappresentato dalla necessità di affrontare 
questo fenomeno a partire dall’educazione. Sempre più spesso nella nostra società k 
frustrazione e la repressione si scatenano in forme che un tempo erano socialmente 
organizzate, ideologizzate, e si scaricano all’esterno, nelle strade. Non voglio dire che 
ieri era meglio o peggio rispetto ad oggi, ma che oggi essendo cadute le ideologie e le 

---

forme di rappresentazione sociale più organizzate, è maggiore la tendenza a scaricare 
l’aggressività e la violenza più all’intemo delle mura domestiche che all’esterno. 
Dobbiamo quindi partire dalla prevenzione e dall’educazione al conflitto per imparare a 
gestirlo senza ricorrere alla violenza.
Sono rimasta molto impressionata dai ragazzi e dalle ragazze che hanno 
partecipato alla mostra proposta nell’ambito del progetto. Mi hanno colpito il loro 
entusiasmo e il loro interesse. Leggendo il Diario di bordo insieme alle mie figlie e il 
Libro Mastro per gli insegnanti, mi sono resa conto di quanto c’è da fare, di quanto 
tempo abbiamo perso, politicamente intendo.
Il Centro Psicopedagogico di Piacenza da anni è impegnato su questi temi di 
grande impatto educativo. Noi dobbiamo cercare di recuperare questo tempo perso.
Per poter intervenire più efficacemente nell’ambito della prevenzione e del 
contrasto alla violenza intrafamiliare sono stati presentati due nuovi disegni di legge, 
noi stiamo lavorando ad un terzo. La futura discussione in Consiglio terrà certamente 
presente il percorso iniziato dal Comune di Rovereto e cercherà di dare una struttura al 
decreto affinchè il tema della violenza non venga affrontato in modo univoco, ma vi sia 
invece la possibilità concreta di affrontarlo a tutto campo. Per questo chiederemo il 
vostro aiuto per confrontarci e per raccogliere le vostre osservazioni.

---

LA SFIDA DEL NUOVO MODELLO D’INTERVENTO
Daniele Novara71
Direttore CPPP e responsabile scientifico del progetto
Solo l’esperienza può sciogliere i dubbi che suscitano le proposte inedite e 
innovative: sono i fatti concreti che supportano le teorie e, nel nostro caso, sarà la 
sperimentazione del nuovo modello che potrà confermarci le ipotesi e i ragionamenti 
che abbiamo elaborato.
Durante la realizzazione del progetto Oltre la porta chiusa abbiamo lavorato su 
un’ipotesi, che ovviamente si fonda su precisi presupposti scientifici, ma attualmente il 
modello non è ancora stato attivato. In questa fase, che definerei “pre-sperimentale”, 
possiamo cercare di cogliere insieme la natura intrinseca di una proposta che si presenta 
per molti aspetti inedita e innovativa. Si tratta di accettare una scommessa, di tentare 
una sfida che si realizza nell’affrontare problemi “vecchi” con strumenti nuovi: l’unico 
criterio di valutazione sarà quello dell’efficacia.
Oggi viviamo in un contesto sociale che molto spesso legittima anche ciò che 
non funziona e questo produce gravi danni all’intera società. Noi abbiamo lavorato sulla 
violenza domestica e crediamo che il nuovo modello operativo individuato possa 
funzionare. 1 mille studenti delle scuole medie di Rovereto che hanno interagito con la 
mostra Conflitti, litigi e altre rotture, lo hanno già sperimentato in prima persona. 
Probabilmente hanno imparato qualcosa di nuovo, che i loro insegnanti non hanno 
avuto l’opportunità di definire da un punto di vista culturale. Ciò potrebbe anche essere 
considerato un azzardo nel senso che il progetto si è rivolto direttamente agli alunni, 
senza il tramite dei loro insegnanti. Il rischio in questo caso è che qualche ragazzo dopo 
aver partecipato alla mostra insieme ai compagni si possa essere sentito più libero di 
litigare, proprio perchè ha appreso a non confondere il conflitto con la violenza. Se 
l’insegnante non ha interiorizzato questa fondamentale differenziazione potrebbe 
segnalare il ragazzo al preside, il quale, a sua volta, potrebbe sospenderlo. Questa 
esagerazione mi è utile per rimarcare l’influenza che il contesto esercita in ambito 
educativo sia come rinforzo, sia come di disconferma. Il contesto può infatti favorire 
l’espressione di comportamenti inediti, così come può, al contrario, inibirli e punirli, 
71

---

stigmatizzandoli, contrastando azioni educative e processi di cambiamento importanti 
(per esempio quando questi non sono stati sufficientemente compresi). In Italia 
purtroppo vi sono molti alunni sospesi semplicemente perchè hanno litigato, non perchè 
sono stati violenti! Il problema è serio e segnala la difficoltà a riconoscere e a definire, 
differenziandoli, come nel caso di conflitto e violenza, fenomeni e termini 
sostanzialmente diversi.
Oggi il linguaggio, spesso relegato ad un uso metaforico che ne distorce i 
significati, è sottoposto ad una tensione che lo depriva della sua essenziale funzione 
semantica e comunicativa. Per esempio mio figlio mi fa la guerra è una frase puramente 
metaforica che si sovrappone a situazioni di guerra reali, normalmente definite conflitti 
(pensiamo al conflitto arabo-israeliano) allo stesso modo in cui noi definiamo un 
contrasto con nostro figlio. Tutto ciò appare grottesco e paradossale, ma quel che è 
peggio è che la malsana abitudine di utilizzare termini impropri rischia di inficiare il 
processo comunicativo distogliendolo dall’esperienza del reale e relegandolo, come 
dicevo, ad un’esclusiva funzione o finzione metaforica. Per cercare di restituire al 
linguaggio la sua essenziale funzione semantica e comunicativa, ritengo si debba 
intraprendere - come abbiamo iniziato a fare nel corso della realizzazione del progetto 
Oltre la porta chiusa - un grosso lavoro di analisi dei significati.
Apprendere, prevenire, trattare
Il progetto si basa essenzialmente sull’idea dell’apprendimento e dell’imparare. 
Imparare è una questione molto complessa e da un punto di vista emotivo spesso si 
connota in senso problematico. Questo accade, tanto più nei contesti di sofferenza come 
quelli della violenza domestica che stiamo analizzando. A questo proposito cito 
Jodorowsky il quale giustamente afferma:
Risolvere i nostri problemi implica risolvere la relazione con noi stessi e con il 
nostro passato. I problemi che abbiamo sono quelli che desideriamo avere. Siamo 
legati alle nostre difficoltà. Non bisogna stupirsi quindi se qualcuno tergiversa e 
s’ingegna su come sabotarsi, in realtà non vuole davvero curarsi...La gente 
desidera smettere di soffrire, è vero, ma non è disposta a pagarne il prezzo, a 
cambiare, a cessare di definirsi in funzione delle sue adorate sofferenze72.
Jodorowsky A., Psicomagia, Una terapia panica (1997), Feltrinelli, MI, 2004.

---

Secondo le più recenti statistiche dell’ISTAT73 solo il 7% delle vittime si rivolge 
alla Magistratura tramite denuncia. Di queste denunce pare che più della metà non 
ottenga, in ambito giudiziario, risultati significativi, anche perche la vittima ritorna 
molto spesso con il suo aguzzino e ritira la denuncia poco dopo averla fatta.
71 ISTAT (2007). Come già osservato in una nota precedente (vedi nota n. 16 p. 19) si fa riferimento 
all’indagine effettuata dall’ISTAT nel 2006 su un campione di sole donne.
Di questo passo immagino che il prossimo anno verranno messe le telecamere in diverse scuole italiane 
per affrontare un fenomeno che in Italia, a mio avviso, è molto presunto, mentre esiste in molti paesi del 
nord Europa, il fenomeno del bullismo. Nella logica della rincorsa esasperata alla sicurezza la telecamera 
rappresenta oggi un modello di prevenzione basato sull’impedire l’atto. Ritengo che questa logica sia 
inefficace, dispersiva e anche diseconomica, in quanto il presupposto dell’impedire di fare del male si 
scontra con la realtà, dove una volta che il male è fatto, restano solo i danni.
Il modello della colpevolezza che si basa essenzialmente sull’identificazione del 
colpevole risulta per questi aspetti inefficace. Non sto ovviamente mettendo in 
discussione la necessità di un apparato giudiziario per contenere e punire gli episodi 
efferati che si consumano nell’ambito della violenza domestica, ma mi sto chiedendo 
cos’è meglio fare per attivare interventi più efficaci, particolarmente sotto l’aspetto 
della prevenzione e del trattamento delle persone vittime e di quelle maltrattanti.
Prevenire, dal mio punto di vista, vuol dire attivare processi di apprendimento e 
non pensare la prevenzione come un’azione di impedimento al fare o al farsi del male, 
in una logica di sicurezza esasperata, dispendiosa e controproducente74. A mio parere 
bisogna progettare una prevenzione capace di costruire le condizioni affinché le persone 
imparino ad esprimersi con gli altri, vivendo le proprie relazioni senza ricorrere alla 
violenza. Bisogna aiutare le persone violente ad uscire dalla loro prigione, ossia dalla 
modalità distruttiva di rapportarsi con gli altri. Oggi possiamo attingere a nuovi studi e a 
nuove conoscenze che ci provengono in special modo dall’ambito neuroscientifico, 
consentendoci di avere un maggior ottimismo riguardo alla potenziale capacità di 
apprendere in età adulta. Una ricerca americana pubblicata da Le Scienze afferma:
Ogni giorno migliaia di cellule nuove sono generate nel cervello adulto, in 
particolare nell'ippocampo, una struttura importante nell'apprendimento e nella 
memoria. Nell'arco di un paio di settimane, però, la maggior parte dei nuovi 
neuroni è destinata a morire, a meno che il soggetto sia stimolato a imparare 
qualcosa di nuovo. L'apprendimento - in particolare quello che richiede impegno 
mentale - può mantenere in vita questi neuroni. Anche se non sembrano coinvolti 
nella maggior parte delle forme di apprendimento, questi neuroni avrebbero un 
ruolo nella previsione del futuro sulla base di esperienze passate. Incrementare la 

---

neitrogenesi potrebbe quindi rallentare il declino cognitivo e mantenere in forma 
il cervello sano75.
75 Sfida ai nuovi neuroni, di Di Tracey J. Shors, Le Scienze, Edizione italiana di Scientific American, 
Maggio 2009
76 Oliverio A., L 'arte di imparare, Rizzoli, MI, 2001, pp. 234-235
L’apprendimento quindi può mantenere in vita questi neuroni che nascono, ma 
ciò avviene solo se c’è un’esperienza significativa. Non si tratta soltanto di apprendere, 
ma anche di combattere l’invecchiamento del nostro cervello. La long life learning è 
ormai un dato acquisito. Oggi si ritiene che imparare in età adulta non solo sia possibile, 
ma rappresenta la sfida delle nostre società complesse. Per questo è necessario mettere 
in campo più occasioni possibili.
Come avviene l’apprendimento?
Se nei bambini l’apprendimento è più immediato, in età adulta il meccanismo si 
differenzia da quello infantile e il processo diviene più complesso. Uno dei fattori più 
importanti che lo caratterizzano è rappresentato dalla motivazione personale, ossia dalla 
propria convinzione e consapevolezza rispetto a ciò che si vuole imparare. All’adulto 
non si può imporre un apprendimento. È capitato a tutti di dover constatare che un 
consiglio, per quanto fosse condivisibile e ritenuto corretto, non si può mettere in atto 
come un vero e proprio apprendimento personale. Ci deve essere una motivazione 
interna. Lo dice bene anche Alberto Oliverio:
Un adulto deve sentire la necessità di imparare e deve essere consapevole di 
conoscere le cose, perchè e come imparerà. L’adulto può imparare meglio se ha 
modo di fare, cioè se opera in prima persona76.
Un’altra caratteristica interessante nell’apprendimento in età adulta è stata 
recentemente confermata da una ricerca statunitense che rivela:
Il sistema dopaminergico del cervello umano sembra predisposto ad imparare 
qualsiasi cosa, purché accada inaspettatamente, mentre è meno incline ad 
imparare quando gli eventi che si verificano sono prevedibili77.

---

A noi pedagogisti questo era già noto da tempo: un “apprendimento che 
conferma” è certamente utile, ma l’apprendimento che crea una disconferma, e a partire 
da questa ci accompagna verso nuovi territori, è assai più interessante. E’ come 
intraprendere un percorso e ad un certo punto scorgere un nuovo orizzonte che ci 
accompagna altrove. Questa è la tecnica più efficace per ottenere risultati significativi 
nell’ambito degli apprendimenti: bisogna saper agire sulle risorse esistenti per poi 
attivare nuovi processi di scoperta personali.
Il nuovo modello d’intervento che abbiamo individuato per affrontare le 
problematiche connesse alla violenza domestica si basa su questa consapevolezza, sulla 
necessità di partire da problemi più o meno noti (la violenza domestica, di genere o sui 
bambini...), da ciò che si conosce, per iniziare a porsi delle domande nuove attingendo 
ad un linguaggio condiviso (per esempio, non possiamo scambiare la violenza con il 
conflitto o con la perturbazione relazionale equiparando i termini sullo stesso piano, 
sarebbe molto pericoloso).
Spesso il conflitto può attivare sensi di colpa maggiori rispetto alla violenza, 
specialmente per le persone fragili, per chi si sente d’ingombro c pensa di dare fastidio. 
Vi faccio qualche esempio.
“Ho cercato di parlargli, ho cercato di parlargli, ho cercato di parlargli... ”
I EPISODIO
Una studentessa dell’università che svolge la sua attività come educatrice in un 
quartiere milanese di giovani disagiati durante una lezione in un Master mi 
racconta un episodio. Uno di questi ragazzi un giorno si era arrabbiato con lei e 
le aveva preso la mano quasi spezzandole il polso. Mentre la ragazza raccontava 
l’episodio ripetendo più volte “ho cercato di parlargli, ho cercato di parlargli, 
ho cercato di parlargli... ”, le altre studentesse e gli altri studenti presenti in aula 
ola osservavano allibiti e sussurravano: “...hai cercato di parlargli, ma qui si 
tratta di violenza, ti stava quasi spezzando un polso...'"
Cosa è successo a questa giovane di 26 anni? Come ogni classica brava 
bambina, il suo tema era quello di fare il possibile per farsi accettare. Nel momento in
77 Mente e Cervello, periodico di psicologia e neuroscienze, Maggio 2009 

---

cui la ragazza si trova a lavorare con giovani estremamente difficili il suo tema 
personale viene proiettato sulla relazione e decodificato in termini infantili. Non riesce 
più, nemmeno nel suo ruolo di operatrice sociale, a distinguere una complicazione 
relazionale da una violenza, mettendo in atto un processo di confidenzializzazione tale 
che la porterà, di fatto, a subire violenza.
Soltanto un profondo e personale processo di distinzione fra conflitto e violenza 
può spezzare il meccanismo proiettivo di carattere infantile, che fa rivivere alla ragazza 
i suoi fantasmi attraverso l’attivazione dei suoi tasti dolenti, aiutandola a porsi in un una 
modalità relazionale più consapevole, direi, più ferma e anche più autonoma e forte.
Recentemente ho scritto un articolo, Colpevoli di litigio infantile?™, nel quale 
sostengo la necessità di restituire il litigio ai bambini e alle bambine come spazio di 
apprendimento personale. Proveniamo in genere da esperienze infantili nelle quali 
litigare è stato tacciato come un tipo di comportamento improvvido che inquieta e dà 
fastidio, perciò va assolutamente evitato. Nella mia attività formativa lavoro sulla 
memoria dei vissuti infantili, sul recupero dei litigi e sulle modalità di gestione delle 
situazioni di contrasto relazionale da parte dei genitori o altre figure adulte. Molto 
spesso emerge una dimensione di colpevolezza profonda, che si è stratificata sulla base 
della sistematica stigmatizzazione della litigiosità come comportamento errato 
sostanzialmente da evitare.
La conseguenza è che in età adulta ci si ritrova in serie difficoltà nell’affrontare 
ogni tipo di conflitto, nel riconoscere quando occorre opporsi o resistere esplicitando le 
proprie ragioni, ma anche con una vera e propria incapacità a identificare il conflitto 
nelle proprie relazioni. Pur di non ripetere Terrore si rinuncia ad esprimere le proprie 
opinioni contrarie e legittime, per il timore di non essere in grado di stare assieme, di 
disturbare, ma impedendo in questo modo alle relazioni di evolvere.
Nella memoria adulta il litigio viene ricordato sostanzialmente come una colpa 
che deve essere punita dall’adulto, considerato più che un educatore, un giudice che 
dispensa innocenza e colpevolezza. Rispetto ad una visione così limitata del litigio io ne 
propongo una più costruttiva per restituire a questo tipo di esperienza tutte le sue 
potenzialità di apprendimento riguardo a specifiche competenze relazionali. Propongo 
un approccio al conflitto che lo vede come un luogo favorevole nel quale potersi
78 Conflitti, Rivista italiana di ricerca e formazione psicopedagogica, n. 3/2009

---

sperimentare rafforzando la propria autonomia e il senso di reciproca appartenenza 
piuttosto che il senso di colpa. Faccio un’altro esempio.
“Io sono la causa dei suoi problemi.. ”
II EPISODIO
“Io sono la causa dei suoi problemi, della violenza verbale e fisica, perchè prima 
di me non ha mai picchiato nessuno...Mio marito vuole separarsi, mi tratta 
malissimo sperando che io accetti una separazione consensuale. Io penso che 
prima di arrivare ad una decisione drastica come questa, sia necessario provare 
a risolvere i motivi di tensione. Io e mio marito ci eravamo rivolti al consultorio 
per fare terapia di coppia, ci aveva seguito un 'assistente sociale che ha interrotto 
le sedute dicendomi che fra me e mio marito c’era un livello troppo alto di 
conflittualità. Durante le sedute lui urlava e mi accusava di colpe mai commesse, 
ed io piangevo. Per questo l'operatrice ci ha consigliato di farci seguire 
separatamente. Il risultato è stato che oggi mio marito è ancora più deciso a 
separarsi perchè dice che io sono la causa dei suoi problemi, della violenza 
verbale e fisica che mi rivolge e perchè, prima di me, non aveva mai picchiato 
nessuno. Io vorrei risolvere questa situazione affrontando i vari problemi in modo 
costruttivo per arrivare ad una pace con mio marito e magari ad una 
riconciliazione.
In questo caso la dicotomia conflitto/armonia è totale: per stare bene ci vuole 
armonia altrimenti mio marito è costretto ad usare la violenza. Questo è un classico 
meccanismo perverso attraverso il quale ci si mette nei guai a causa di un’errata 
interpretazione del rapporto interpersonale. È fondamentale invece che la persona 
impari a decodificare in modo adeguato quello che le succede, nella consapevolezza che 
si può stare in una relazione non violenta, anche se c’è conflitto. Direi che non solo si 
può apprendere a stare in una relazione conflittuale, ma che questo è uno dei modi per 
garantirsi rapporti sani. Non penso che esistano tanti altri modi. Se intraprendete una 
relazione nella quale qualcuno vi dice stiamo assieme fino a che non litighiamo, vi 
consiglierei caldamente di pensarci, almeno quel tanto che basta per non mettervi 
seriamente nei guai. Ma quante relazioni nascono in questo modo o sono nate dentro 
questo confine scatenando poi una molteplicità di sensi di colpa?

---

lo sono la causa dei suoi problemi, della sua violenza, verbale e fìsica perchè 
prima di me, mio marito non aveva mai picchiato nessuno.
Naturalmente questa è una lettura molto parziale da parte della donna rispetto al 
comportamento del partner, ma è comunque comprensibile il meccanismo inquietante 
che nasce nella mente di una persona incapace di gestire un conflitto relazionale e 
soprattutto di distinguerlo da un comportamento violento, considerandolo addirittura 
peggio della violenza stessa. In questo caso è evidente quanto la signora che mi ha 
chiesto aiuto si vive come un fastidio per questo poveruomo, costretto a ricorrere alla 
violenza per colpa sua anche se è una cosa che lo disgusta, ...glielo dice sempre che lo 
disgusta...
Vi sono meccanismi psichici che si perdono nella notte dei tempi, bisognerebbe 
studiare psicogenealogia79 80 per comprendere come essi si tramandano da una 
generazione all’altra e quante generazioni occorrono per liberarsi dei fantasmi del 
passato. E’ quello che Franco Fomari chiamava amore alienato. C’è un suo bellissimo 
libro intitolato Carmen Adorataw, che analizzando la Carmen di Bizet, scava in queste 
dimensioni di morbosità e di sadomasochismo relazionale.
7) Schiitzenberger A.A., La sindrome degli antenati, Psicoterapia transgenerazionale e i legami nascosti 
nell’albero genealogico, DiRenzo Editore, 2004; Langlois D. e L., Psicogenealogia, Capire, accettare e 
trasformare l’eredità psicologica familiare, Urrà, 2007; Horowitz E., L’enfant et l’arbre généalogique, 
pour un nouveau roman familial, Editions Dervy, Paris, 2005
80 Fomari F., Carmen Adorata, Longanesi, Ml, 1985
Violenza soggettiva e violenza oggettiva
Lo sdoganamento del conflitto e dei litigi infantili è certamente un passo 
positivo, tuttavia ritengo che la distinzione fra conflitto e violenza, come passaggio 
culturale e storico importante, non sia completamente acquisita. A mio avviso, viviamo 
ancora nel timore del conflitto. In questo senso penso che i giovani siano più pronti ad 
un cambiamento di prospettive, per loro un insulto non è un dramma o una catastrofe, 
ma rappresenta soltanto una situazione diffìcile, mentre quando lavoro con gli adulti è 
facile per me constatare quanto spesso l’insulto sia equiparato alla violenza. Non sto 
parlando dell’insulto quando si ripete e diventa effettivamente una violenza psicologica, 
ma dell’insulto sporadico e occasionale. Rispetto a questo i ragazzi dimostrano senza 

---

dubbio una maggior sostenibilità emotiva degli adulti, una maggior capacità di reggere 
situazioni difficili, di contrasto.
L’adulto spesso tende ad un’estrema soggettivizzazione della violenza, nel senso 
che può interpretare come violento tutto quello che gli dà profondamente fastidio e che 
lo fa star male. Tenendo conto della molteplicità di tasti dolenti che ciascuno di noi può 
avere diventa pertanto impossibile riconoscere ciò che veramente è violenza, anzi il 
pericolo è che la violenza vera, quella che crea danni irreversibili, rischi di non essere 
intercettata, mescolandosi nella normalità delle cose, come nel caso della studentessa 
che mi ha detto... si, mi stava spezzando un polso ma, lui è un disgraziato, cosa può 
fare?...devo accettare, devo accettare, devo accettare...faccio l’operatrice sociale, cosa 
devo fare?...
Non c’è alcun vantaggio nell’estrema soggettivizzazione del concetto di 
violenza, mentre è molto meglio attenersi ad una visione più oggettiva possibile, 
identificando gli elementi di distruttività, eliminazione relazionale, dannosità 
irreversibile e intenzionalità che la connotano, differenziandola sostanzialmente da altre 
situazioni relazionali che per quanto possano risultare difficili, non sono in alcun modo 
equiparabili alla violenza81.
81 Vedi Novara D., Il conflitto come risorsa, Psicologia Contemporanea, nov-dic. 2008, Giunti, Firenze
Per esempio, assumere il criterio dell’intenzionalità è particolarmente 
importante oltre che giuridicamente significativo; se non facessimo riferimento a questo 
concetto di intenzionalità per definire un atto violento dovremmo sottoporre tutti i 
morsicatori negli asili nido ad un programma di riabilitazione! Naturalmente è assodato 
che il morsicatore all’asilo nido faccia male, anche se non manderà i compagni al pronto 
soccorso perchè ha ancora i denti da latte. Tuttavia negli asili nido ci sono molti genitori 
schierati contro i bambini “morsicatori”. Questo atteggiamento, che si rifà ad una 
soggettività assoluta, è piuttosto grottesco. Potrei fare un altro esempio e raccontare di 
come diverse Regioni italiane hanno sprecato denaro nella ricerca dei bulli nella scuola 
dell’infanzia! Mi chiedo se i consulenti che sono stati chiamati conoscano J. Piaget, un 
autore che dovrebbe essere “abbastanza” conosciuto; mi chiedo se non abbiano mai 
sentito parlare del pensiero reversibile o delle capacità cognitive simboliche*. Che senso 
ha cercare l’efferatezza del bullismo presso una scuola dell’infanzia? Il bullo è una 
persona violenta, tanto che in Inghilterra si utilizzano i rilevamenti scolastici riguardo 
alla presenza del fenomeno bullismo per prevedere il numero degli operatori da 

---

collocare all’interno delle carceri minorili. Come possiamo definire certe politiche 
italiane e certi interventi? Come un eccesso di zelo o un vero e proprio deficit 
scientifico?
Vedere la violenza dappertutto impedisce di cogliere la violenza quando c’è 
veramente e si rischia di stimolare pericolosi atteggiamenti persecutori e paranoici sia a 
livello politico che operativo.
So-stare nel conflitto
Per poterci liberare dalle dicotomie che ci bloccano e che impediscono di agire 
correttamente abbiamo la necessità di imparare a stare nei nostri conflitti e a gestirli. In 
questo senso lavorare sull’apprendimento è la scommessa innovativa del modello che 
presentiamo, una scommessa che non è basata sulla prescrizione o su nuovi 
comandamenti. Sappiamo che il conflitto agisce a livello emotivo e che quindi non è 
facile tirarsi indietro. Il primo passo per trasformarlo è sospendere l’idea di risolverlo, 
del conflitto come soluzione. Se pensiamo subito alla soluzione abbiamo il 99% di 
probabilità di non risolverlo perchè la natura del conflitto implica che ci sia sempre 
qualcosa di significativamente nascosto, ci sono sempre una parte pretestuosa ed una 
sotterranea più significativa. Se miriamo alla soluzione siamo necessariamente costretti 
a cercarla nella parte pretestuosa che non è quella più significativa.
Per esempio se il vostro vicino di casa continua a versarvi l’acqua sul balcone e 
voi, invece di andare da lui a ricordargli il regolamento condominiale (... adesso basta, 
glielo dico, lo saprà anche lei che c 'è un regolamento condominiale che lo dice chiaro 
e tondo...), che conosce meglio di voi, lavorate sulla comprensione, se incominciate a 
fargli delle domande, invece di dargli degli ordini o dei consigli (C ‘è qualcosa che non 
va? C’è qualcosa che possiamo fare per migliorare la situazione? Ho sbagliato 
qualcosa?), potreste scoprire che forse il vostro vicino di casa è arrabbiato con voi 
perchè parcheggiate sempre nel posto dove (da 25 anni!) la sua famiglia parcheggia 
l’automobile... e non lo sapevate, nel frattempo lui vi rovesciava addosso tonnellate di 
acqua proprio per quel motivo! Non lo scoprirete mai se non provate a chiederglielo, se 
non oltrepassate la dimensione puramente prescrittiva del ricordargli il regolamento o le 
regole di buona educazione! Trovo fondamentale nella gestione dei conflitti, non tanto 
attivare la risposta giusta, ma un processo maieutico. Il lavoro maieutico consiste in 
questo caso nell’andare dal vicino e provare a fargli delle domande per capire i veri 

---

motivi e le ragioni del suo comportamento nei vostri confronti, non con un 
atteggiamento minaccioso, secondo lo stile delle interrogazioni scolastiche, ma con 
reale interesse, per cercare di capire veramente cosa sta succedendo.
Ricordiamoci che possiamo cogliere nelle relazioni due elementi importanti: 
l’elemento di autoregolazione conflittuale e il conflitto come richiesta di aiuto. Per 
esempio, quando hanno tolto i semafori e li hanno sostituiti con le rotonde, si sono 
verificate scene piuttosto ridicole, specie se succedeva di trovarsi dietro ad un 
automobilista di una certa età... si poteva aspettare anche un quarto d’ora. La rotonda 
non ti dice esattamente cosa devi fare, si basa su un principio autoregolativo, al punto 
che si può entrare e starci una mezz’ora girando a vuoto! A me sembra significativo che 
oggi i semafori vengano sostituiti dalle rotonde, lo trovo un omaggio all’intelligenza 
umana, nel semaforo di intelligenza ce n’è pochissima...
Il secondo elemento è che spesso e volentieri il conflitto è anche una richiesta di 
aiuto e, come tale, è opportuno saperlo decodificare per poterci lavorare meglio. In 
questo modo, il lavoro con il maltrattante non diventa una sorta di nicchia 
autoreferenziale, nel senso che fino ad oggi ci siamo occupati di vittime, e adesso ci 
occupiamo anche del maltrattante.
Il senso del progetto è creare una sinergia fra le persone che sono in un contesto 
di sofferenza, per aiutarle a capire i “vantaggi reciproci” - che a volte non sono così 
palesi - nel permanere parossisticamente e masochisticamente in una certa situazione. 
Far emergere questo sommerso con le domande e la volontà di comprensione, non 
semplicemente cercando il colpevole e agendo nella logica del giusto-sbagliato, 
dell’innocente e del colpevole, ma creando le condizioni perchè efficacemente tutta una 
serie di vissuti non abbiano più a ripresentarsi in un sistema relazionale che può 
funzionare in un altro modo, accettando i conflitti come elemento di salute della 
relazione e imparando ad inibire definitivamente la violenza.
Concludo citando Italo Calvino, da un brano molto famoso tratto da Le città 
invisibili82, un romanzo che descrive 55 città attraverso il dialogo fra Marco Polo e 
Kublai Khan che concepisce l’impero considerandolo come un organismo e non come 
qualcosa di definito a priori:
82 Calvino I., Le città invisibili. Ed. Einaudi, Torino, 1978

---

Kublai rifletteva sull’ordine invisibile che regge le città, sulle regole cui risponde 
il loro sorgere e prendere forma e prosperare e adattarsi alle stagioni e intristire 
e cadere in rovina.83
In principio Marco Polo non conosce il linguaggio del suo interlocutore, ma i 
due imparano a costruire insieme una lingua comune, così la loro comunicazione può 
passare al piano del pensiero, alla descrizione simbolica della molteplicità degli 
elementi, delle relazioni e delle interazioni fra questi elementi per accedere alle 
dinamiche “invisibili”, che come sappiamo sono ben più determinanti di ciò che appare. 
Può apparire più semplice, anche nel nostro lavoro affidarsi al “visibile”, a quello che 
già si conosce, ma se le nostre conoscenze sostituiscono l’osservazione attenta e la 
sperimentazione dell’esistente, i nostri risultati non potranno essere soddisfacenti.
E’ essenziale invece sviluppare la consapevolezza che le alternative sono 
possibili. Alla fine del libro Kublai Khan si rivolge a Marco Polo per avere qualche 
risposta e qualche certezza sul futuro. La risposta è la seguente:
“L'inferno dei viventi non è qualcosa che sarà; se ce n 'è uno, è quello che è già 
qui, l'inferno che abitiamo tutti i giorni, che formiamo stando insieme. Due modi 
ci sono per non soffrirne. Il primo riesce facile a molti: accettare l’inferno e 
diventarne parte fino al punto di non vederlo più. Il secondo è rischioso ed esige 
attenzione e apprendimento continuo: cercare... e riconoscere chi e che cosa, in 
mezzo all 'inferno, non è inferno, e farlo durare, e dargli spazio ”84.
Questo è l’atteggiamento che anche noi possiamo assumere di fronte alla sfida di 
un futuro incerto nei confronti di un fenomeno che indubbiamente va affrontato a partire 
dalle conoscenze scientifiche di cui disponiamo, ma soprattutto con un’azione 
sperimentale nuova. Buon conflitto!

---

SVILUPPIAMO LA CAPACITÀ DI TOLLERARE IL CONFLITTO
Bemardetta Santaniello85
85 Presidente del Tribunale dei minorenni di Trento
Con il mio intervento mi limiterò ad offrire degli spunti di riflessione collegati 
in parte alla frequentazione degli incontri del Gruppo Interistituzionale in attuazione del 
progetto di cui parliamo, in parte alla mia trentennale attività lavorativa di magistrato.
Mi sembra innanzitutto importante premettere che l’incidenza sia del lavoro 
svolto con la realizzazione del progetto “Oltre la porta chiusa”, sia del modello 
operativo elaborato a conclusione degli incontri, potrà avere solo un effetto limitato e di 
riflesso nell’ ordinario espletamento delle funzioni giurisdizionali, dal momento che 
l’attività giudiziaria è necessariamente disciplinata dalle norme procedurali civili e 
penali: ad esempio, nei casi di violenza o maltrattamento gli interventi giudiziari 
avvengono su due fronti, da un lato quelli a protezione della vittima, dall’ altro quelli 
volti alla punizione del responsabile, senza possibilità di una specifica modulazione 
funzionale alla presa di coscienza delle ragioni che hanno determinato la condotta lesiva 
ed alle possibilità di evitare che si ripetano.
Va inoltre sottolineato, come peraltro ha rilevato anche il dott. Novara, che gli 
interventi normativi adottati per fronteggiare la questione della violenza infra-familiare 
(di coppia o a danno di altri componenti del nucleo), finiscono prevalentemente per 
privilegiare l’aggravamento della sanzione punitiva, senza prevedere altre tipologie di 
interventi alternativi alla condanna penale. Ad esempio, nel recente Decreto Sicurezza è 
stato previsto che per i soggetti ritenuti responsabili di violenza carnale, l’unica misura 
cautelare applicabile è quella della detenzione in carcere, senza alcuna possibilità per il 
magistrato di valutare la situazione concreta, in attesa che sia accertata l’effettiva 
colpevolezza dell’indagato, quindi senza alcuna possibilità di effettuare interventi mirati 
a favorire una lettura più articolata della situazione reale e dell’effettivo rischio di 
reiterazione di condotte analoghe. Tale politica legislativa fa perno solo sulla funzione 
deterrente della pena senza tener conto dei suoi conclamati effetti poco significativi.

---

Ne consegue che, in ambito penale, come peraltro potrà essere evidenziato anche 
dall’avv. Deflorian, del pari chiamata ad intervenire a questo incontro, anche la 
funzione difensiva in favore del soggetto ritenuto responsabile di tale genere di reato è 
fortemente condizionata dalla rigidità processuale, in quanto limitata all’assistenza 
tecnica dell’imputato con il compito di assicurarne l’assoluzione o il trattamento 
sanzionatorio migliore, senza alcuna possibilità di favorire, se effettivamente colpevole, 
una sua presa di coscienza ed una sua disponibilità ad affrontare un percorso di 
recupero. E’ evidente, che il conseguimento di un’assoluzione, frutto di una verità 
processuale non coincidente con la verità reale, risulta estremamente dannosa per lo 
stesso imputato, al quale non è stata offerta nel corso del processo e non sarà offerta 
dopo l’eventuale assoluzione, alcuna occasione di confrontarsi con le sue modalità 
comportamentali, in tal modo, facilmente destinate ad essere reiterate, sia pure in un 
diverso contesto relazionale di coppia o familiare.
Devo tuttavia osservare che la rigidità degli schemi che disciplinano l’attività 
giudiziaria è sicuramente inferiore, per quanto riguarda i compiti del Tribunale per i 
minorenni in ambito civile, in cui le scelte decisionali in merito alle limitazioni più o 
meno incisive della potestà di uno o di entrambi i genitori, del o dei minori da tutelare, 
comportano la necessità di confrontarsi con assiduità con gli operatori del Servizio 
Sociale e dei Servizi Sanitari (Psicologia, Psichiatria, Neuropsichiatria infantile), per la 
conoscenza completa delle dinamiche familiari sfociate in condotte pregiudizievoli per 
alcuni componenti del nucleo.
La maggiore flessibilità dell’attività civile minorile rende peraltro necessaria una 
modalità operativa diversa e non stereotipata anche deH’Avvocatura: la funzione del 
difensore non può essere quella di conseguire la “vittoria” del proprio cliente o la 
soluzione migliore per lo stesso, ma piuttosto quella di perseguire la soluzione migliore 
per il nucleo di cui fa parte il minore, principale destinatario del procedimento di tutela 
ed il cui benessere deve essere prioritariamente garantito.
La mia partecipazione al progetto “Oltre la porta chiusa” è stata motivata dal 
fatto che l’attività propria del Tribunale per i Minorenni comporta un collegamento 
continuo ed articolato con i Servizi Sociali e Sanitari, i cui operatori finiscono per 
essere gli occhi e le orecchie del Giudice per la primaria conoscenza delle situazioni di 
fatto oggetto dei singoli procedimenti. Reputo pertanto quanto mai importante che nelle 
attività dei Servizi vi sia un approccio condiviso ed un linguaggio comune nella 

---

definizione degli aspetti rilevanti di un caso da valutare, cosi com’è importante che i 
Servizi operino sia a tutela delle vittime delle violenze familiari, sia a favore dei 
responsabili di tali violenze, affinché siano posti in condizione di rielaborare il senso 
delle proprie azioni e di conseguire risultati destinati a durare nel tempo e ad evitare 
rischi di recidiva.
La duplicità degli interventi è indispensabile se solo si pensa che le 
manifestazioni violente sono spesso frutto di un’incapacità di tutti i protagonisti di 
affrontare e gestire le situazioni conflittuali, dato che la vittima è evidentemente 
incapace di opporre una valida reazione o di prendere posizione rispetto alla 
prevaricazione del familiare a tutela propria e degli eventuali figli coinvolti, anche solo 
come spettatori, mentre l’aggressore manifesta analoga incapacità in quanto non è in 
grado di affrontare la situazione di disagio se non attraverso agiti aggressivi.
Ritengo pertanto che non sia fondato il timore espresso dal Centro antiviolenza 
della donna di Trento, che ha escluso di sottoscrivere il modello integrato di intervento 
elaborato dai responsabili del progetto, sostenendo che l’orientamento espresso in tale 
modello comporterebbe una minore tutela per le donne principali vittime delle azioni 
violente di compagni o mariti. Attivare interventi per il recupero e la cura del 
maltrattante non significa affatto una diminuzione di quelli a tutela delle vittime, ma 
piuttosto cercare di evitare che il numero delle vittime aumenti con il cambio della 
partner, o che la condotta violenta sia reiterata in danno della medesima donna che, 
come spesso accade per svariate ragioni (paura del cambiamento, distorto senso di 
amore, dipendenza economica, etc.), finisce per riprendere la convivenza con il 
medesimo soggetto maltrattante, previa revoca di eventuali denunce in precedenza 
formalizzate.
Aderire pertanto alla differenza sostanziale tra il concetto di conflitto e quello di 
violenza, sulla quale il dott. Novara ha incentrato la conduzione degli incontri del 
Gruppo Interistituzionale, c diffondere il più possibile tale differenza concettuale nei 
vari ambiti della società è molto importante per sviluppare un comune sentire rispetto 
ad un tema così significativo nella vita di molti e per attivare capacità di gestione del 
conflitto prima che rivesta i panni della violenza.
Si è fatto riferimento all’esperienza giudiziaria inglese nel recupero dei soggetti 
maltrattanti, ma mi sembra che situazioni analoghe esistano anche in Italia a 
testimonianza che modalità di intervento diverse e maggiormente significative siano 

---

possibili a prescindere dai limiti del quadro normativo: mi riferisco al carcere di 
Bollate*6 dove è stato istituito un centro specializzato per il recupero degli aggressori 
grazie all’iniziativa del Direttore della struttura, Dott.ssa Lucia Castellano (vorrei 
sottolineare con piacere che si tratta di una donna), la quale ha espressamente dichiarato 
nel corso di un’ intervista rilasciata al settimanale L’Espresso del 14/5/2009: “il 
problema non si esaurisce con l’arresto dei sex offender ma bisogna curarli, farli 
riflettere sulle violenze che hanno commesso e sul dolore che hanno causato alle 
vittime. Solo così tornati liberi si può sperare che non diventino recidivi. ”
E intuitiva la maggiore significatività di un tale tipo di intervento piuttosto che 
ipotizzare il mero aggravamento delle pene che lascia inalterate le caratteristiche 
comportamentali del condannato: l’iniziativa ha preso l’avvio nel settembre 2005 e 
come riferito da Paolo Giulini, docente di Psicologia della Cattolica, il percorso che 
dura 14 mesi prevede tre passaggi essenziali:
il primo è ospitare i sex offender in una struttura isolata dal resto del carcere 
creando il clima ottimale per la terapia, il secondo è utilizzare il gruppo come 
strumento di confronto e di introspezione, il terzo è puntare al progressivo 
reinserimento di queste persone tra gli altri detenuti, preparandoli gradualmente 
alla scarcerazione.
D’altra parte, nell’ambito del medesimo servizio giornalistico, uno dei soggetti 
coinvolti nel programma faceva presente che per entrare nel progetto è necessario 
superare un test sull’effettiva disponibilità al dialogo, per poi firmare un contratto dove 
sono indicati i metodi e gli obiettivi previsti per i successivi tre mesi, nonché un accordo 
con la specificazione del rischio di esclusione, a fronte del venir meno dell’impegno 
assunto.
A conclusione del mio intervento in merito all’esperienza avuta con la 
partecipazione al progetto “Oltre la porta chiusa”, vorrei dare atto dell’importanza del 
coinvolgimento di magistrati ed avvocati in tale genere di iniziative, dal momento che 
in entrambe le categorie per i soggetti destinati ad operare nel settore della famiglia e 
dei minori non sono previste specifiche attività formative interdisciplinari di carattere
86 Vedi “Unità di Trattamento Intensificato per autori di reati sessuali” Casa di Reclusione di Milano- 
Bollate, Report sull’andamento del Progetto nell’annualità 2007/2008, 
http://appinter.csm.it/incontri/relaz/16055.pdf 

---

obbligatorio, pur essendo evidente la necessità di acquisire conoscenze non solo 
giuridiche per gestire in modo adeguato situazioni complesse come quelle delle 
dinamiche familiari anche con eventuali risvolti patologici.
Desidero pertanto ringraziare gli organizzatori dell’iniziativa per aver avuto 
modo di partecipare agli incontri del Gruppo Interistituzionale in quanto è stata 
un’occasione per allargare gli orizzonti e per capire meglio il punto di vista degli 
operatori di altri settori coinvolti ed acquisire le necessarie conoscenze integrate: pur 
ribadendo il carattere limitato, e quindi simbolico della sottoscrizione del documento 
proposto dagli organizzatori, stante l’obbligo per il magistrato di attenersi alle norme 
processuali, mi sembra importante e significativo sottoscriverlo come accettazione della 
condivisione del lavoro svolto e punto di riferimento comune nei rapporti con i Servizi 
aderenti.
Chiudo ricordando le parole del filosofo francese Benasayag, autore del libro 
L'epoca delle passioni tristi, anche se non strettamente riferite ai contesti familiari:
...invece di temere il conflitto dovremmo cercarlo, perché rappresenta la vita. La 
nostra società lo nega e lo riduce a uno scontro violento e negativo da debellare e 
reprimere. Ma respingendolo si creano solo scontri. Quali legami possiamo mai 
creare se non sviluppiamo la capacità di tollerare il conflitto, la capacità di non 
trasformarlo in scontro? Il conflitto è dentro di noi, è nel rapporto con l'altro, è 
in rapporto alla vita. Non tollerandolo ci condanniamo ad uno scontro 
permanente.

---

L’IMPORTANZA DELLA FORMAZIONE NEL SISTEMA GIUSTIZIA
Haria Deflorian87
Iniziando il percorso formativo che mi è stato proposto, su delega del Presidente 
dell’Ordine degli Avvocati, mi chiedevo, da un lato, quale poteva essere il contributo 
dell’avvocato e l’utilità per la mia professione di un percorso che sembrava, di primo 
acchito, interessare più l’ambito sociologico e psicologico; dall’altro lato, se l’avvocato 
che è parte integrante del sistema giustizia, proprio come un magistrato, può accrescere 
invece le proprie competenze, grazie alla partecipazione ad eventi formativi articolati 
come questo.
11 percorso formativo “Oltre la porta chiusa’’ è stato molto interessante come ha 
sottolineato la dott.ssa Santaniello, perchè ci ha invitato a riflettere, a lavorare, in 
gruppo e singolarmente e ad elaborare i problemi sia dal punto di vista emotivo e 
personale, sia rispetto alla nostra posizione professionale. Abbiamo così avuto 
l’occasione di confrontare approcci molto diversi al medesimo problema: c’era chi 
sosteneva che l’unica possibilità di aiutare {'offender fosse quella di seguirlo e trattarlo 
individualmente e chi, invece, sosteneva con forza, come il dott. Pellegrini, che 
l’approccio più efficace fosse rappresentato dal lavoro di confronto e d’introspezione 
volontaria in gruppo evidenziando il fatto che le diverse problematiche possono avere 
geni comuni ed è proprio rispecchiandosi attraverso gli altri, e in questi geni comuni, 
che ognuno può riflettere più a fondo sul proprio problema.
Questo progetto ha modificato in modo totale il mio approccio professionale alla 
problematica della violenza domestica e penso che succederebbe la stessa cosa ai miei 
colleghi se potessimo prevedere un percorso formativo analogo per gli avvocati, che si 
occupano del fenomeno della violenza domestica da un punto di vista essenzialmente 
penalistico. Nell’attuale approccio del legale, se ci si trova dalla parte della persona 
offesa, si ha come unico interesse quello di ottenere un risarcimento oltre alla condanna 
dell’offender, se ci si trova dall’altra parte, invece, si tenderà ad ottenere l’assoluzione 
del proprio cliente, oppure la migliore delle pene possibili.
87 Rappresentante dell’Ordine degli Avvocati Foro di Rovereto

---

Grazie al progetto ho compreso che si può puntare ad un risultato migliore, 
valutando in modo più approfondito la situazione nel suo complesso (sia dell’offender, 
sia della vittima), in quanto, prima o poi, Voffender sarà di nuovo libero. Quindi è 
importante capire se Voffender ha veramente agito violenza e se è consapevole riguardo 
al proprio comportamento. In ambito civile l’avvocato, affiancato da figure esperte, 
potrebbe contribuire, come diceva la dott.ssa Santaniello, ad individuare un’alternativa 
di vita per le donne maltrattate, poiché passata la cosiddetta “fase acuta”, di emergenza , 
spesso rientrano in famiglia, anche se in molti casi non è certamente questa la soluzione 
migliore.
Tornando al Progetto, frequentando le varie sessioni, mi sono resa conto che non 
solo l’avvocato poteva stare a pieno titolo nel gruppo interistituzionale, poiché agisce in 
modo concreto nelle situazioni di violenza familiare, ma che può anche offrire un 
proprio contributo specifico rispetto a chi, ad esempio, lavorando in ambito socio­
sanitario non aveva assolutamente cognizione del fatto che oggi, sul piano legale di 
gestione tecnica dell’offender, l’avvocato per favorire il proprio cliente, si trova nella 
posizione di dover negare l’evidenza dei fatti o di minimizzarli.
Durante gli incontri di rete abbiamo cercato nuove modalità e nuovi approcci, 
partendo dalla necessità di creare una nuova cultura per costruire insieme le condizioni 
per ottenere in futuro le necessarie modifiche legislative. Se Voffender avesse 
l’opportunità di seguire volontariamente un percorso certificato (che qualcuno attesta 
con un inizio, una fine, una volontarietà, etc..) per comprendere ed elaborare quello che 
è accaduto, perché non pensare che in sede di quantificazione della pena la giustizia 
penale possa riconoscere in questo percorso un’attenuante, prevedendo pene alternative 
per ogni singolo caso? Nel sistema attuale quando Voffender si “pente” e riconosce di 
avere sbagliato può soltanto ottenere le attenuanti generiche, ma nessuno controlla se 
c’è un effettivo recupero della persona: tutto finisce con la condanna e l’eventuale 
risarcimento. Invece, mi ha sorpreso molto positivamente, che nel modello 
anglosassone Voffender ha l’opportunità di frequentare un programma di rieducazione 
per diventare o ritornare ad essere un soggetto socialmente positivo. Sappiamo che 
Voffender ha alle spalle un suo difficile percorso familiare, perchè non pensare (o 
almeno tentare) ad un percorso di recupero? Nel nostro sistema questa possibilità non 
esiste, salvo il caso citato del carcere di Bollate, che non conoscevo, e che davvero è 
una notizia molto positiva. Concordo con la dott.ssa Santaniello riguardo alla necessità 

---

di intervenire nel problema vittima-offender applicando un’ottica bipolare 
(coinvolgendo entrambi): oggi non solo l’offender non ha possibilità di sperimentare un 
recupero effettivo, ma nemmeno la vittima può ricevere un vero ristoro, se non un 
risarcimento del danno o l’allontanamento temporaneo del maltrattante, senza 
considerare che quest’ultimo è quasi sempre il suo principale riferimento affettivo.
Il nostro sistema è meramente punitivo e non tenta alcun percorso educativo, 
alcuna mediazione. Come sostiene il dott. Novara, {'offender deve certamente essere 
punito, ma occorre anche capire cosa è veramente accaduto. Spesso si creano dei corto 
circuiti familiari che rappresentano l’ultima goccia che fa traboccare il vaso, frutto 
talvolta di frustrazioni profonde che provengono da esperienze vissute nella famiglia 
d’origine.
Il dialogo, l’apertura, l’elaborazione, possono costituire una forte spinta verso il 
recupero di rapporti e l’apprendimento di nuove modalità relazionali. Non credo che 
{'offender nasca tale, o che una persona nasca più o meno “cattiva”: il comportamento 
violento è il frutto di un’evoluzione della persona nell’ambito della famiglia d’origine e 
della società. Una mediazione (uso impropriamente il termine), tra la posizione della 
vittima, che pure qualche responsabilità può averla, e le esigenze dell’offender, che 
sicuramente ha colpe molto maggiori, potrebbe portare quantomeno ad un 
“aggiustamento” delle rispettive posizioni, che va inoltre sicuramente a vantaggio dei 
figli, che in queste situazioni pagano pesantemente le conseguenze e vanno tutelati.
In questo percorso è stato importantissimo comprendere che la corretta gestione 
del conflitto può contribuire a prevenire l’insorgenza della violenza. Questa per me è 
un’idea assolutamente nuova. Insieme al dott. Novara ci siamo esercitati e abbiamo 
discusso rispetto all’accezione dei termini “conflitto” e “violenza”, comunemente usati 
quasi con indifferenza, anche se si riferiscono a situazioni ben diverse ed in qualche 
modo contrapposte poiché nel conflitto le parti possono esprimere e far valere le proprie 
ragioni, mentre nella violenza no.
La discussione e lo scambio d’opinioni o di esperienze familiari e personali 
possono favorire una gestione più costruttiva dei conflitti in famiglia. Ovviamente 
questo nuovo approccio deve prevedere che il sistema sociale prima, e giudiziario poi, 
nel caso si compiano dei reati, siano messi in grado di valutare il rischio di recidiva del 
soggetto maltrattante ed eventualmente il disturbo comportamentale o la patologia di 

---

cui è affetto, nel senso che quando si entra nell’ambito penale, si dovrebbero avere i 
mezzi per poter valutare ogni caso in relazione alle possibili conseguenze.
Sono quindi fermamente convinta che il discorso sviluppato dal Gruppo 
Interistituzionale e rielaborato nel Documento di Sintesi** di Daniele Novara, 
neW Accordo e nel nuovo Modello operativo costituisca una solida base condivisa dalla 
quale poter partire per favorire la necessaria evoluzione del nostro attuale sistema.
Anch’io in questo senso sento di sottoscrivere l’Accordo perchè credo che la 
collaborazione faciliti il lavoro di tutti gli operatori attraverso la ricerca di un linguaggio 
comune e di obiettivi condivisi per capire insieme quale sia la miglior soluzione per le 
persone coinvolte nelle situazioni di conflitto e violenza domestica, limitando l’ottica 
punitiva e sviluppando una visione più complessa che prevede la presa in carico di 
entrambe le parti.
Senza dubbio la strada è lunga perchè il nostro sistema è molto rigido e tende 
soltanto ad aumentare le pene, come diceva la dott.ssa Santaniello, tuttavia questo 
progetto per noi è stato importante perchè ci ha reso più consapevoli e ci ha permesso di 
compiere il primo passo.
La proposta del dott. Novara ci ha convinti: si può apprendere, si può cambiare, 
si può evolvere, forse si può anche trovare una nuova via nel sistema giudiziario italiano 
per tentare di affrontare e risolvere questo problema, molto grave e diffuso, con 
modalità più efficaci.
Ci auguriamo che il cambiamento sul piano socio-culturale ed educativo possa 
stimolare anche il nostro legislatore a riesaminare e riscrivere le norme.
88 Vedi Imparare a stare nei conflitti per impedire la violenza, di Daniele Novara, cap. n. 1, p. 16 di 
questa pubblicazione, che rappresenta l’ulteriore rielaborazione del documento citato, presentato al 
Seminario del 3 giugno 2009.

---

LA COSA PIÙ OVVIA E PIÙ IMMEDIATA 
È SPESSO LA PIÙ DIFFICILE DA COGLIERE
Maria Pezzo89
Dirigente Istituto Comprensivo Rovereto Sud
° Watzlawick. P., 2004, // linguaggio del cambiamento, Feltrinelli, Mi, p. 112.
91 Novara D., Conflitti , litigi...e altre rotture, Mostra interattiva. Libro Mastro, La Grafica, Piacenza, 
2008, p. 2.
Quando Alessandro tagliò semplicemente il nodo con cui Gordio, re di Frigia, 
aveva legato il giogo al timone del suo carro da guerra, dimostrò che la soluzione 
di un problema dipende dal modo in cui si vede il problema stesso. Per 
Alessandro si trattava di staccare il giogo dal timone, e non di sciogliere il nodo, 
come già molti altri avevano tentato invano. La differenza tra i modi di vedere il 
problema sembra banale, ma è determinante ai fini della sua risoluzione, ed è 
interessante che l’oracolo predicesse uno straordinario successo (il dominio 
dell ’Asia) non a chi cercava di sciogliere l’impossibile nodo, ma a chi affrontò la 
soluzione del problema partendo da premesse completamente diverse90.
L’esperienza della mostra interattiva Conflitti, litigi e altre rotture
Questa esperienza ha messo in evidenza chiaramente l’opportunità di assumere 
un nuovo approccio nei confronti delle realtà conflittuali: dal momento che tali realtà 
sono ineludibili è necessario imparare a gestirle. Da questa riflessione si palesa una 
premessa, completamente differente rispetto alla consuetudine. Il conflitto, secondo 
questa nuova ottica, assume una diversa valenza per diventare parte essenziale della 
relazione interpersonale.
Il conflitto, se ben affrontato, è una risorsa preziosa per imparare quell ’arte della 
convivenza che è la capacità stessa di vivere e di trovare la propria posizione nel 
mondo91.
L’evento formativo organizzato dal Comune di Rovereto con l’intento di 
promuovere una cultura innovativa nei confronti del conflitto e sviluppare nuovi 

---

processi di apprendimento, ha rappresentato la volontà di educare i ragazzi ad affrontare 
il tema spinoso della conflittualità.
La mostra ha visto la partecipazione di 48 classi di quattro scuole secondarie di 
primo grado dei seguenti Istituti Comprensivi: Rovereto Nord, Rovereto Est, 
Isera/Rovereto e Rovereto Sud. Inaugurata il 2 febbraio 2009 la mostra è stata visitata 
dagli studenti seguendo un preciso calendario concordato in precedenza con i dirigenti 
scolastici durante tutto il mese di febbraio e la prima settimana di marzo. Si è ritenuta 
opportuna la partecipazione da parte di tutte le classi delle scuole secondarie di primo 
grado che copre la fascia d’età che va dagli 11 ai 14 anni. In particolare la Scuola 
secondaria di primo grado “Federico Halbherr” che dirigo, ha visto il coinvolgimento di 
255 studenti di 12 classi, dalla prima alla terza media e 26 docenti.
Dopo la distribuzione del materiale didattico, il prezioso Diario di bordo, per 
facilitare la comprensione del percorso interattivo e consolidarne gli apprendimenti, è 
iniziato il “viaggio” all’interno del conflitto. Sul Diario di bordo ognuno poteva 
scrivere e descrivere le proprie osservazioni e le impressioni suscitate dalle attività 
proposte. In particolare gli alunni sono stati invitati a riflettere sulla definizione del 
termine “conflitto”, con particolare riferimento alla sua distinzione dalla violenza, 
nonché all’intrinseca valenza positiva delle situazioni conflittuali.
Attraverso il litigio s’impara
Questo il messaggio principale che i ragazzi hanno ricevuto, lavorando 
autonomamente e documentando le loro osservazioni sul Diario di bordo personale, un 
utile strumento che potranno certamente riutilizzare nel corso della loro crescita e in 
ogni momento di interesse e di difficoltà.
L’animatrice ha contribuito a creare il clima di accoglienza più adatto a 
stimolare i ragazzi ad affrontare il tema proposto, la conflittualità, come un elemento 
relazionale normale, che fa parte della quotidianità.
I ragazzi hanno manifestato impressioni molto positive sia nei messaggi di 
valutazione richiesti a conclusione del percorso, sia nel lavoro di riflessione proposto in 
classe dai docenti, nei giorni successivi all’esperienza, con la volontà di approfondire 
l’argomento estendendolo alla realtà scolastica. Le prime osservazioni hanno, plesso in 
evidenza il fatto che i ragazzi si sono sentiti protagonisti, in quanto partecipanti attivi 

---

della mostra stessa. Solitamente a scuola il termine mostra induce un certo timore in 
quanto evoca il ruolo dello spettatore “passivo”, dell’osservatore esterno che non si 
sente coinvolto da ciò che osserva. Questa mostra ha invece fatto sentire i ragazzi 
costantemente coinvolti e protagonisti, anche attraverso il ruolo degli attori, facendoli 
recitare, oppure osservando i compagni recitare a loro volta.
Partecipando alle diverse tappe del percorso ognuno ha dato il proprio 
contributo, invitato a discutere, a riflettere su se stesso e sulle difficoltà che compaiono 
nella gestione del conflitto, in famiglia o con i propri compagni a scuola o con gli amici. 
Un altro aspetto emerso nell’analisi in classe è l’importanza della riflessione. I ragazzi 
hanno imparato a ragionare sulla natura della conflittualità comprendendo che il 
conflitto fa parte della “normalità” e che la riflessione può indicare percorsi alternativi 
nella gestione di un conflitto. Questo è quanto è stato appreso come principio 
fondamentale attraverso il quale si giunge ad una nuova consapevolezza.
Le osservazioni dei docenti
I docenti hanno osservato che sono stati coinvolti anche gli alunni con maggiori 
difficoltà, in particolare si sono sentiti protagonista dell’iniziativa i ragazzi con 
difficoltà relazionali.
La presenza degli animatori è sembrata inoltre fondamentale per lasciare più 
spazio all’espressione spontanea degli studenti, dal momento che i docenti non 
venivano coinvolti nelle attività del percorso formativo, totalmente gestito dai ragazzi. 
Ai docenti è stato invece consegnato il Libro Mastro, un ausilio che ha facilitato 
l’approfondimento della tematica e la riflessione in classe riguardo alla gestione dei 
conflitti e dei litigi, attraverso la lettura di brani scelti di autori quali Calvino ed altri. 
Anche i docenti quindi hanno avuto modo di seguire un percorso particolarmente 
interessante.

---

Il ruolo del mediatore
Un’insegnante ci ha rivelato che all’interno di una medesima classe si era creato 
un conflitto fra due gruppi e che l’esperienza della mostra ha dotato i ragazzi e gli 
insegnati di nuovi strumenti per affrontare la situazione di grande tensione che si stava 
generando e che stava diventando ingovernabile. Così i ragazzi hanno potuto mettere in 
pratica quanto sperimentato, a turno, durante il percorso formativo proposto dalla 
mostra e comprendere l’importanza del ruolo del mediatore nella realtà. In quel caso il 
ruolo è stato assunto dall’insegnante, un ruolo che si rivela spesso indispensabile sia 
all’intemo di piccoli gruppi di alunni, sia nel più ampio e complesso contesto scolastico.
Concludo con le parole del dott. Novara, ideatore della mostra, che ritengo 
particolarmente interessanti:
Scopo della mostra interattiva è di creare un evento formativo per gli alunni delle 
scuole dell’obbligo, far percorrere un itinerario che rappresenti un’esperienza 
per rivedere le proprie concezioni sul conflitto e la violenza, rivisitare stereotipi e 
comportamenti inadeguati, per andare verso una capacità di gestione dei conflitti. 
Il conflitto se viene affrontato è una risorsa preziosa per imparare quell ’arte della 
convivenza che è la capacità stessa di vivere e di trovare la propria posizione nel 
mondo92.
92 Novara D., 2008, Conflitti, litigi... Libro Mastro, op.cit.p. 8.
Il mio auspicio, e anche quello degli altri colleghi dirigenti scolastici degli 
istituti comprensivi di Rovereto, è che questa mostra interattiva venga acquistata dal 
Comune. Abbiamo intrapreso un percorso innovativo che deve essere attuato e portato 
avanti nel corso del tempo. Quest’iniziativa non deve essere una goccia nel mare. 
Sarebbe auspicabile, invece, creare le condizioni per favorire un ambiente educativo 
capace di sviluppare queWalfabetizzazione al conflitto di cui abbiamo parlato con un 
presidio di attività costanti e continue. Sarebbe opportuno a nostro avviso riproporre 
quest’esperienza ai nostri studenti ogni anno per favorire il consolidamento degli 
apprendimenti, ovvero imparare a so-stare nei conflitti.

---

VIOLENZA E MALTRATTAMENTO IN FAMIGLIA: 
I DATI DELL’ESPERIENZA
Giuseppe Piantarla93
Direttore Cooperativa Sociale “Punto d’Approdo”
Presenterò brevemente l’esperienza delle strutture di accoglienza residenziale 
che operano a Rovereto per donne e famiglie in difficoltà. Non sono infrequenti le 
situazioni di violenza domestica.
In genere, nel momento in cui le persone interessate si rivolgono ai nostri servizi 
è quasi sempre avvenuto un passo importante di rottura, di allontanamento, ed è proprio 
questo passo che fa emergere situazioni di pesante convivenza.
Illustrerò pertanto i servizi che possiamo offrire e che si rivolgono anche alle 
donne vittime di violenza:
Cooperativa Sociale Punto d’Approdo
Casa di Accoglienza per donne sole
• 
14 posti in comunità residenziale fra cui 3 in pronta emergenza
• 
1 monolocale per emergenze particolari
• 
1 posto sperimentazione autonomia
• 
2 posti per emergenza alloggiativa.
Casa Fiordaliso
• 
9 posti per mamme con figli, per un totale di max 20 posti
Progetto Lambina
• 
4 posti per ragazze vittime di tratta e di violenza.
Fondazione Famiglia Materna
Casa di Accoglienza
• 
4 posti per mamme con figli per un totale max di 12 posti
Progetto Vivere Insieme
• 
20 posti in appartamentini di sperimentazione di autonomia
93

---

Strutture di sperimentazione in autonomia
• 
Casa Maglio - Cooperativa Girasole 5 appartamenti
• 
Casa Chizzola - Fondazione Comunità Solidale 5 appartamenti
• 
Foresteria Fondazione Famiglia Materna: 10 appartamenti
Si evidenzia quindi un’articolata risposta, anche se non specializzata o a destinazione 
esclusiva, rispetto alle necessità delle donne vittime di violenza e/o maltrattamento.
Alcuni dati
In particolare presso la Fondazione Famiglia Materna, su un totale di 109 donne 
in carico al servizio dal 1 gennaio 2005 a metà del 2008, sono state accolte 29 donne a 
motivo di maltrattamenti o violenza, soprattutto psicologica, corrispondenti al 29%.
Le vittime sono prevalentemente legate all’autore di violenza attraverso un 
legame sentimentale, infatti gli autori delle violenze sono nella maggioranza dei casi i 
mariti o i conviventi: 22 su 29 (76%).
Per quanto riguarda la Cooperativa Punto d’Approdo, nello stesso arco 
temporale, su un totale di 121 ospiti, sono state accolte nelle strutture Vaibusa e 
Fiordaliso 45 donne a causa di maltrattamento e violenza familiare (37%), tutti 
perpetrati da parte del partner (93%) o del padre (7%).
TABELLA 1: Donne vittime di violenza accolte nelle strutture di accoglienza di Rovereto: tipo 
di violenza subita.
Tipologia di violenza
Cooperativa Sociale 
Punto d’Approdo
Fondazione 
Famiglia Materna
Violenza Fisica
24
19
Violenza Psicologica
23
25
Violenza Sessuale
Non rilevata
4
Violenza Economica
Non rilevata
7
Le strutture si diversificano secondo il grado di protezione: le case di 
accoglienza Vaibusa, Fiordaliso e FFM si possono definire “ad alta protezione” (con 
operatori sempre presenti, notte compresa, un filtro in entrata, nessuno può entrare se 
non autorizzato, si offrono eventuali uscite accompagnate), le altre hanno un livello di 
protezione “medio-bassa” (decisamente più autogestite).

---

Si tratta di strutture a valenza socio-assistenziale nelle quali gli interventi sono 
effettuati in collaborazione con i servizi sociali ed eventualmente con quelli 
specialistici poiché vengono accolte persone con vari tipi di problemi e difficoltà (in 
particolare nella struttura di Vaibusa è frequente la presenza di persone con disagio 
psichiatrico, anche se non particolarmente grave). Nelle strutture per mamme e bambini 
è prioritaria l’attenzione al nucleo familiare e si pone molta attenzione alla tutela dei 
minori, oltre naturalmente al sostegno della persona accolta, con particolare riferimento 
agli aspetti attinenti alla genitorialità.
La nostra esperienza
La nostra esperienza in questi anni ha messo in evidenza che nelle situazioni 
particolarmente gravi, dal punto di vista della violenza subita, che hanno indotto la 
donna a fare una scelta drastica di allontanamento dal partner, paradossalmente, appare 
quasi più facile lavorare perché solitamente, se queste donne hanno fatto una scelta 
decisa di “non ritorno a casa” riescono ad esprimersi con maggior chiarezza di intenti e 
di decisione; in questi casi si valuta essenzialmente, e possibilmente in modo rapido, se 
ci sono le condizioni di sicurezza per sviluppare un progetto in zona, oppure se è 
necessario anche un allontanamento territoriale.
In altre situazioni di violenza che portano a richieste di aiuto, ma che invece per 
varie ragioni non portano ad una scelta definitiva (dipendenza affettiva o/ed economica, 
pressioni culturali o parentali, presenza di figli, donne straniere), i rientri a casa si sono 
dimostrati più frequenti, anche dopo soli pochi giorni, ed il rischio di ritorno nel 
“sommerso” è molto alto. Spesso le stesse donne si ripresentano in struttura.
Inoltre abbiamo riscontrato che in alcuni casi la valenza socio-assistenziale dei 
nostri servizi incute nella donna paure immotivate o pregiudizi che fanno temere 
l’intervento degli Assistenti sociali e/o del Tribunale.
La maggior preoccupazione (e frustrazione) per noi operatori delle strutture di 
accoglienza è data proprio da quelle situazioni che non riescono a trovare una chiarezza 
nella scelta, quando la donna non è nella condizione di poter scegliere liberamente, 
perché dipende troppo dal partner, oppure ne è ancora significativamente legata dal 
punto di vista sentimentale e affettivo. Molte madri si preoccupano per i figli sia per la 
necessità del sostentamento economico, sia per la mancanza, in seguito ad una 
eventuale scelta definitiva, della figura patema.

---

Non sempre abbiamo riscontrato un chiaro rapporto fra vittima e persecutore 
(laddove le situazioni sono “definite” non c’è alcun dubbio su come intervenire), e i 
problemi nel tipo di intervento da realizzare nascono proprio quando oltre alle difficoltà 
oggettive legate agli aspetti economici o culturali, la relazione è profondamente 
invischiata e impregnata di aspettative reciproche e rigidità caratteriali; ciascuno ritiene 
di essere nella ragione, ciascuno vorrebbe dimostrare che se l’altro cambiasse 
atteggiamento i problemi potrebbero essere superati. In questi casi la proposta di un 
percorso progettuale a medio-lungo termine in struttura è percepita più che un aiuto, 
piuttosto come l’imposizione di una separazione. Di fronte a questa “scelta”, è per 
questa ragione che le donne preferiscono, nonostante tutto, il rientro a casa, al quale poi 
difficilmente seguono gli interventi di sostegno e di monitoraggio più adeguati con il 
rischio e la conseguenza che la famiglia rimane in balia di se stessa (in certi casi è la 
famiglia stessa che non vuole essere seguita), passando da una situazione di massima 
tutela (l’accoglienza presso una delle nostre strutture) ad una situazione di isolamento.
Spesso, quando viene proposto un supporto esterno (incontri con centro 
antiviolenza, Alfid, consultorio), se questo è visto solo come possibilità, non viene colto 
come una vera opportunità da parte della donna che non è in grado di usufruirne 
autonomamente; in altri certi casi è lo stesso partner maltrattante che non le consente di 
accedervi.
È proprio in questo contesto e in queste situazioni, che a noi sembrano le più 
frequenti, che sarebbe più opportuno e urgente intervenire, non tanto per “ingabbiare” le 
persone all’interno di progetti artificiosi, non condivisi, quanto perché il coraggio 
trovato una volta per la fuga da casa o la denuncia, fatta e ritirata, possano essere il 
grimaldello per disinnescare col tempo situazioni esplosive o che potrebbero adagiarsi 
in una rassegnata accettazione di ingiustizia. Donne che preferiscono accettare quello 
che ritengono il male minore, non riuscendo a vedere vie di uscita alternative, se 
lasciate sole potrebbero non trovare più la forza di reagire perché non ancora pronte a 
fare scelte più decise e definitive.
Per questo ci auguriamo che le riflessioni di questi mesi e l’accordo proposto e 
sottoscritto dalla rete dei soggetti che lavorano su questi temi possano aiutare a trovare 
una risposta nuova e più efficace per tutte quelle situazioni che rischiano altrimenti di 
rimanere sommerse e inascoltate.

---

CREDERE NEL CAMBIAMENTO
Anna Conigliaro Michel ini94
94 Direttrice della Fondazione Famiglia Materna, Rovereto (www.famigliamatema.it)
Desidero completare, con alcune osservazioni, quanto detto da Giuseppe 
Piamarta, direttore del Punto d’Approdo, senza soffermarmi ulteriormente sui dati 
riportati. In particolare vorrei evidenziare quello che a me è sembrato il valore aggiunto 
di questo progetto per la mia esperienza personale, su una problematica così delicata, 
complessa e difficile. Credo che siano state ben comprese le motivazioni che ci hanno 
spinto a ricercare un nuovo modello d’intervento, la constatazione della sostanziale 
inefficacia del sistema attuale, sottolineata da tutti, insieme ad alcune domande “aperte” 
su altre esperienze e modelli alternativi. Questo progetto vuole quindi essere un 
contributo al cambiamento.
Da anni continuiamo a ripetere che solo il 7% delle vittime denuncia le violenze 
subite, che non basta proteggere solo le vittime (peraltro come abbiamo visto il sistema 
attuale è in grado di proteggerle soltanto nel momento dell'emergenza o nei casi in cui 
le stesse vittime trovano il coraggio di ribellarsi). Cosa facciamo rispetto al 93% delle 
situazioni che restano sommerse? Nei numerosi casi in cui le donne, pur avendo cercato 
aiuto e denunciato la violenza, ritornano in silenzio sui loro passi, continuando a subire?
Questo progetto è stato dunque, nei limiti delle nostre forze, un primo passo 
nella direzione di immaginare un approccio diverso al problema. Mi auguro pertanto 
che rincontro odierno non rappresenti un punto d’arrivo del percorso, bensì un nuovo 
punto di partenza. Mi confortano le parole dell’Assessore Beltrami che si è detta 
sensibile a questa discussione anche rispetto al nuovo progetto di legge in materia che si 
sta predisponendo.
Come l'Assessore ci ha confermato nella nuova legislatura provinciale ne sono 
già stati presentati due, che a mio avviso, pur presentando anche lacune ricorrenti, 

---

contengono aspetti positivi rispetto al vuoto attuale. Ad esempio, nessuno dei due 
affronta un aspetto che mi pare sia emerso chiaramente anche oggi, la necessità di 
assumere un approccio integrato nei confronti della violenza all’interno della famiglia, 
che non si limiti quindi alle azioni emergenziali di protezione delle vittime. Ciò 
significa che dobbiamo attivare il “doppio binario” di cui si parlava.
Proteggiamo le vittime ma, parallelamente, proprio per proteggerle in 
modo più efficace e duraturo, cerchiamo di lavorare insieme, dove è possibile, per 
rimettere in discussione il contesto delle relazioni familiari che sono malate, sbagliate, e 
che in alcuni casi possono essere cambiate. Ricordo che in uno degli incontri di gruppo 
del progetto, qualcuno ha detto: l’essenza del nostro lavoro come operatori sociali è 
cercare di modificare problemi difficili, però poi di fronte al caso concreto siamo poco 
disponibili a scommettere sulla capacità di cambiamento delle persone. Non ha senso 
affrontare una problematica come questa partendo dal presupposto che le persone non 
possono mai cambiare, perché, se è così, a cosa servono i servizi sociali e a cosa 
servono i servizi educativi?
Il valore aggiunto del percorso delineato dal progetto, e voglio ribadire che lo 
considero soltanto un inizio, per il momento è stato quello di aver messo in rete la 
maggior parte dei soggetti coinvolti. Condivido quanto hanno detto in molti: è stato 
interessantissimo ascoltare le diverse esperienze di chi intercetta il problema sul 
territorio da parte degli operatori del Pronto Soccorso, degli agenti di Polizia, dagli 
operatori dei Servizi Sociali e delle strutture di accoglienza, di professionisti dell'ambito 
giudiziario (Tribunale e Ordine degli Avvocati).
Siamo convinti che questa rete che ha iniziato a lavorare deve coordinarsi ed 
essere mantenuta. Con la conclusione del progetto non deve interrompersi la ricerca di 
un linguaggio comune e l’opportunità concreta di sviluppare un approccio integrato.Nel 
gruppo di lavoro interistituzionale è emerso infatti con chiarezza che ciascuno dei 
soggetti coinvolti fa bene la propria parte sul territorio, prendendosi cura di un pezzo 
del problema, però spesso si perdono le tracce delle persone e accade facilmente che 
nessuno sa più cosa succede dopo i primi contatti. Per esempio, la donna vittima di 
violenza che si presenta al Pronto Soccorso, forse sporgerà una denuncia o forse no, 
forse chiederà aiuto, verrà mandata in una struttura, poi dalla struttura non si sa...chi si 
occuperà del trauma dei figli? Quale percorso farà il marito violento? Con un buon 
avvocato, volendo, la donna potrebbe anche non mettere in discussione il proprio 

---

comportamento...Al momento non c’è nessuno che può farsi carico di una gestione 
unitaria di queste situazioni.
Nel corso del progetto, invece, abbiamo avuto modo di esplorare altri modelli di 
intervento che prevedono programmi, come l’IDAP inglese, in cui si individua un Case 
Manager, che funge da coordinatore dei diversi tipi di intervento finalizzati ad ottenere 
un risultato più efficace in termini di presa in carico di tutto il gruppo familiare. È 
chiaro che per poter coordinare tutti gli interventi necessari occorre innanzi tutto 
sviluppare un linguaggio comune ed una filosofia di approccio condivisa. C’è ancora 
molta strada da fare in questa direzione, ma oggi siamo in grado di riconoscere tutti 
insieme la necessità di un cambiamento in questo senso e abbiamo cominciato a 
delineare un nuovo modello di intervento.
Su questo punto vorrei rispondere alle critiche, legittime, del Centro 
Antiviolenza che ha partecipato agli incontri, ma che non era molto d’accordo. Non si è 
voluto dare per scontata la solidarietà e il sostegno alle vittime, che nella stragrande 
maggioranza dei casi sono donne; siamo ben consapevoli che quanto si fa è del tutto 
insufficiente, ed è proprio per rendere più efficace il nostro aiuto che si è voluto mettere 
il dito nella piaga. Riteniamo che in questo quadro sia assolutamente necessario 
rieducare i maltrattanti, valutando rigorosamente le singole posizioni.
Ci siamo chiesti: è sempre possibile rieducare le persone maltrattanti? Pare di 
no, infatti anche nei modelli operativi che abbiamo analizzato, come l’IDAP, ci sono dei 
limiti. Per esempio, in genere i programmi escludono i soggetti affetti da 
psicopatologie, il che non vuol dire appiccicare qualunque etichetta, ma riconoscere che 
è essenziale poter rilevare eventuali disturbi della personalità in base a precisi protocolli 
diagnostici. Inoltre è stato appurato che per ottenere risultati significativi occorre tenere 
in considerazione la volontà di cambiamento del soggetto, oltre al livello motivazionale 
ed una certa consapevolezza di base rispetto all’inaccettabilità del proprio 
comportamento.
Inoltre è dimostrato che il sistema penale, non solo non basta, ma in certi casi 
non favorisce negli autori del reato il riconoscimento e la consapevolezza riguardo alle 
violenze commesse. Mi ha colpito invece il fatto che in Inghilterra e negli USA i 
programmi di rieducazione degli offenders realizzati da anni, e in particolare, nella 
forma attuale a partire dal 1995, prevedono interventi anche per i soggetti ad alto rischio 
di recidiva, cioè su autori che hanno perpetrato violenza con continuità e nei quali è 

---

stato rilevato un alto livello di probabilità a commettere nuovamente il reato. Sono 
previste équipes multidisciplinari e diverse metodologie di intervento rispetto ai casi più 
occasionali e meno gravi e quelli più gravi, che vengono attuati nelle varie fasi pre e 
post sentenza, e durante il periodo detentivo.
Ci sono anche realtà italiane, oltre al carcere di Bollate prima citato dalla 
dott.ssa Santaniello, dove si sta cominciando ad affrontare il problema in modo diverso. 
Crediamo che il progetto Oltre la porta chiusa abbia permesso a tutti di approfondire 
l’argomento e venire a conoscenza di realtà interessanti, specialmente nel gruppo più 
ristretto che si è incontrato più volte, il S.A.R.A95 (Spousal Assault Risq Assessment), 
che è l’acronimo di una procedura adottata sia dai servizi socio-sanitari che dalle Forze 
dell’Ordine, per valutare il rischio di recidiva della persona maltrattante.
95 Vedi Baldy A.C., Dai maltrattamenti all'omicidio. La valutazione del rischio di recidiva e 
dell’uxoricidio. Franco Angeli, 2006.
Non voglio andare oltre, anche per lasciare spazio al dibattito. Personalmente ho 
trovato questo percorso istruttivo, ho imparato delle cose nuove, quindi mi sento di 
rivolgere a tutti l’invito ad aprirsi e ad accogliere la sfida che ci pone il modello che 
abbiamo individuato, iniziando a mettere in discussione i nostri stereotipi.
Pensando ai casi che Giuseppe citava, ossia le tante donne vittime di violenze 
con le quali entriamo in contatto quotidianamente nelle nostre strutture, sento di avere 
troppo rispetto per loro per liquidare queste situazioni appiccicandovi un’etichetta e una 
lettura standard del tipo “la donna è la vittima tradizionale perchè la società l’ha portata 
a sacrificarsi e ad accettare un ruolo subalterno, ecc... quindi deve imparare a reagire...”. 
È troppo semplice.
La nostra esperienza quotidiana, diretta, di pelle, di tutti gli operatori, è che 
dietro a queste situazioni esiste un mare profondo di complessità che riguarda le 
persone e le relazioni, insieme alle tante modalità, certamente non costruttive, di 
affrontare i conflitti, compresa l’incapacità di distinguere, com’è stato detto, il conflitto 
dalla violenza, e quindi a non sapersi più nemmeno difendere.
È vero che all’interno della famiglia è la donna che tende maggiormente a farsi 
carico delle relazioni e dei figli, riconoscendo quel bene che in certi momenti ha vissuto 
anche con il loro padre, e che non vorrebbe perdere, nonostante i momenti difficili o 
“sbagliati”. Se non siamo in grado di offrirle un ponte per aiutarla ad elaborare questa 
complessità e le diciamo semplicemente che deve denunciare il partner e avere il

---

coraggio di ribellarsi spezzando via ogni legame con lui, le restituiamo una lettura 
semplicistica della sua reale situazione ed una visione sociologica del fenomeno in 
generale, ma non l’aiutiamo davvero e continuiamo a lasciarla sola.

---

BIBLIOGRAFIA

---

ARENDT H., Sulla violenza, Guanda,l970
AA.VV., Violenza domestica: un ossimoro da svelare e comprendere, ISPESL (Istituto Superiore per la 
Prevenzione e la Sicurezza sul Lavoro), Eurolit Roma, 2005
AA.VV., Violenza Domestica, riflessioni, riferimenti e dati Istruzioni per l’uso, ISPESL (Istituto 
Superiore per la Prevenzione e la Sicurezza sul Lavoro), Eurolit Roma , 2008
BALDRY A.C., Dai maltrattamenti all’omicidio. La valutazione del rschio di recidiva e dell'uxoricidio, 
Franco Angeli, 2006
BENASAYAG M., G.SM1T, L’epoca delle passioni tristi, Universale Economica Feltrinelli, MI, 2005
BESEMER C., Gestione dei conflitti e mediazione, EGA, TO, 1999
BOWLBY J., Una base sicura,Raffaello Cordona Editore, MI, 1989
Centro Milanese di Psicoanalisi Cesare Musatti, Conflitti, affetti e cultura - Franco Fornari 2005
(Atti del Convegno Milano, 20-22 maggio 2005), 2007
CALVINO L, Le città invisibili, Ed. Einaudi, Torino, 1978
DE GREGORIO C., Malumore, Mondadori, 2008
DEVOTO A., La chiave e il lampione. Ecologia relazionale delle dipendenze, Interistituzione- 
Fondazione Francesco Caramelli Papiani, Firenze, 1990.
DOLCI D, Dal trasmettere al comunicare, Sonda, TO, 2004
DOLCI D, La struttura maieutica e l'evolverci, La Nuova Italia 1996
DOLCI D., Variazioni sul tema comunicare, Qualecultura, Vibo Valentia, 1991.
DUTTON D. G., The abusive personality, violence and control in Intimate Relashionships, Guilford 
Press, New York 2003
EVANS S., Non t’arrabbiare, TEA, MI, 2003
FORNARI F., Carmen Adorata, Longanesi, MI, 1985
FORNARI F., La malattia dell’Europa, Feltrinelli, Milano 1985
FORNARI F., Psicanalisi della guerra, Feltrinelli, MI,1971
FORNARI F., Psicoanalisi e cultura di pace, ed. Cultura della ella Pace, FI, 1992
GAINOTTI M.A. e PALLINI S. (a cura di), La violenza domestica, testimonianze, interventi e 
riflessioni, Edizioni Magi, 2008
GAINOTTI M.A. e PALLINI S. (a cura di ), Risonanze emotive e affettive nelle relazioni coniugali 
violente, Unicopli, MI, 2006
GARDNER H., Formae mentis, Feltrinelli,Milano 1987
GARDNER H, Educare al comprendere, Feltrinelli, Milano 1993
GRAPES T., The NOMS Offender Management Model, (Forking together to reduce re-offending, 2006 
http://www.staffordshireprobation.org.uk/assets/userfiles/staffordshire/offender_management_m 
odel_l.pdf
Home Office Research, Development and Statistics Directorate, Strengthening Multy-Agency Public 
Protection Arrangementes (MAPPAs); Home Office Development and Pratctice Reports 
produced by the Research; Crown copyrigt 2005, 
http://www.homeoffice.gov.uk/rds/pdfs05/dpr45.pdf
Home Office Research, Development and Statistics Directorate, Early stages in thedevelopment of the 
Integrated Domestic Abuse Programme (IDAP): implementing the Duluth Domestic Violence 
pathfinder, Charlotte Bilby and Ruth Hatcher, University of Leicester (Online Report 29/04).
HOROWITZ E., L ’enfant et l’arbre généalogique, pour un nouveau roman familial. Editions Dervy, 
Paris, 2005

---

HOWARD P., CLARK D. e GARNHAM N., OASys, An Evaluation of the Offender Assessment 
System (in three pilots 1999-2001), Ministry of Giustice, National Offender Management 
Service (2006).
ISTAT (2007), La violenza e i maltrattamenti contro le donne dentro e fuori la famiglia. Anno 2006
LANGLOIS D e L., Psicogenealogia, capire, accettare e trasformare l’eredità psicologica familiare, 
Urrà, 2007
LECOCQ J.F., Aggressività et nonviolence, in Università de la Paix, “Education à la Paix”, Namur 
(Belgio)
MERZAGORA BETSOS L, Uomini violenti, ipartner abusanti e il loro trattamento, Raffaello Cortina, 
2009
MILLER A., // dramma del bambino dotato, Bollati Boringhieri, TO, 2001
MILLER A., La rivolta del corpo, Cortina, MI, 2004
MISCIOSC1A D., Sentirsi padre, Franco Angeli, MI, 2005
NOVARA D., L’ascolto si impara, EGA, TO, 2007-4
NOVARA D.e Miscioscia D., Le radici affettive dei conflitti, La Meridiana, Molfetta, 1996
NOVARA D., Conflitti, litigi e altre rotture - Mostra interattiva, Libro Mastro, La Grafica, Piacenza, 
2008
NOVARA D., I bulli non sanno litigare: l’intervento sui conflitti e lo sviluppo di comunità, Roma, 
Carocci Editore, 2007
NOVARA D., Dalla parte dei genitori, Franco Angeli, 2009
OLIVERIO A., L’arte di imparare, Rizzoli, MI, 1999
PAGLIARANI G., Violenza e bellezza, Guerini, MI, 1992
PENCE E., PAYMAR M., Information Manual, Duluth Domestic Abuse Intervention Project 
(Manuale Informativo: Il progetto di intervento Duluth nell’abuso domestico), Springer 
Publishing Company, Inc., 1993, http://www.duluth-model.org/
PEPE D., La psicologia di Piajet nella cultura e nella società italiana, Franco Angeli, 1997.
SAVONA E. e CANEPPELE S. (a cura di ), Violenze e maltrattamenti in famiglia. Rapporto sulla 
Sicurezza in Trentino, Approfondimento n. 1, Giunta della Provincia Autonoma di Trento, 
Trento, 2006.
SCAPARRO F. (a cura di), Il coraggio di mediare, Guerini, MI, 2000
SCLAV1 M., L’arte di ascoltare e mondi possibili, Bruno Mondadori, MI, 2004
SCHUTZENBERGER A.A., La sindrome degli antenati, Psicoterapia transgenerazionale e i legami 
nascosti nell’albero genealogico, DiRenzo Editore, 2004
WATZLAWICK P., Il linguaggio del cambiamento, Feltrinelli, Mi, 2004

---

SITI INTERNET
www.cppp.it
www.famigliamatema.it
www.puntodapprodo.it
www.dirittiumani.donne.aidos.it/bibl 1 terni/g_indice_per_temi/violenza_contro_le_donne/fl campagna 
_eu_viol.pdf 
www.onvd.org
http://www.istat.it/salastampa/comunicati/non calendario/2007022100/testointegrale.pdf 
www.cismai.org
www.noms.homeoffice.gov.uk/
www.probation.homeoffice.gov.uk/
http://www.homeoffice.gov.uk/rds/pdfs05/dpr45.pdf
www.staffordshireprobation.org.uk/assets/userfiles/staffordshire/offender_management_model_l.pdf
www.westyorksprobation.org.uk/content.php7pageid-2181 
http://www.theduluthmodel.org/
http://www.duluth-model.org/
http://appinter.csm.it/incontri/relaz/16055.pdf
ARTICOLI CITATI
CICERONE P.E., L’amore violento, in Mente e Cervello, n. 53., anno VII, periodico di psicologia e 
neuroscienze, maggio 2009
IMPORZANO G., Stuprate e abbandonate, L Espresso , 14 maggio 2009.
LECOCQ J.F., Aggressivité et non violence, in Éducation a lapaix, Università de Paix, Namur (Belgio)
NOVARA D., La maieutica come approccio metodologico. Profilo epistemologico e caratteri operativi. 
La maieutica come metodo? Prospettive di ricerca e applicazioni formative. Convegno 
nazionale organizzato dal Centro Psicopedagogico per la Pace e la Gestione dei Conflitti di 
Piacenza, Piacenza 12 novembre 2005. Atti.
NOVARA D., Il conflitto come risorsa, in Psicologia Contemporanea, dicembre 2008.
NOVARA D., La pedagogia maieutica di Danilo Dolci, in Conflitti, Rivista italiana di ricerca e 
formazione psicopedagogica , n. 1, 2008 (Convegno Se / 'uomo non immagina si spegne, Danilo 
Dolci dieci anni dopo, Piacenza dicembre 2007)
VALENTINI C., E’ una guerra contro le donne, L'Espresso, 26 febbraio 2009
SHORS T. J., Sfida ai nuovi neuroni, in Le Scienze, Edizione italiana di Scientific American, Maggio 
2009

---

PROFILI
Bisoffi Manuela assistente sociale in staff sociale presso il Servizio Attività Sociali del 
Comune di Rovereto.
Conigliaro Michelini Anna (Milano, 1954), sociologa, dirige la Fondazione Famiglia 
Materna di Rovereto (TN), che offre accoglienza e sostegno a donne sole o con figli in 
situazione di difficoltà. E inoltre collaboratrice di diversi organismi di solidarietà 
intemazionale per la tutela dei diritti umani e la lotta alla povertà. Per questo impegno 
ha ricevuto l’onorificenza di Ufficiale dell’Ordine al Merito della Repubblica Italiana e 
insieme al marito Livio Michelini, il Premio delle Nazioni Unite per [’Ambiente 
“Global 500” - Lista d’Onore dei 500 della Terra.
Deflorian Ilaria nata a Rovereto nel 1971 dove si è diplomata al Liceo Rosmini ad 
indirizzo linguistico nel 1990. Laureata in giurisprudenza all'università degli Studi di 
Trento con indirizzo "diritto transnazionale". Intrapresa la pratica forense, dal 1999 è 
iscritta nell'Albo degli Avvocati di Rovereto. Dal 2004 al 2010 ha fatto parte del 
Consiglio dell'Ordine di Rovereto, con delega - nell'ultimo mandato - al gratuito 
patrocinio ed al Comitato Pari Opportunità. Partecipa all'iniziativa di “Avvocati per la 
solidarietà”.
Giudici Paola è assistente sociale e laureata in scienze dell’educazione presso 
l’Università degli Studi di Verona. E responsabile dell’ufficio Servizi Socio - 
Assistenziali del Comune di Rovereto e vice presidente della Cooperativa Sociale 
“Amalia Guardini”.
Mozelt Marco coordinatore sociale presso il Servizio Attività Sociali Comune di 
Rovereto.
Novara Daniele Pedagogista, consulente e formatore, dirige dal 1989 il Centro 
Psicopedagogico per la Pace e la gestione dei conflitti di Piacenza. Promotore 
dell’approccio maieutico nell’apprendimento, è autore di numerosi libri fra cui i più 
recenti: I bulli non sanno litigare: l’intervento sui conflitti e lo sviluppo di comunità, 
Roma, Carocci Editore, 2007; Dalla parte dei genitori, Franco Angeli, 2009. Dirige il 
trimestrale Conflitti, Rivista italiana di Ricerca e Formazione psicopedagogia.

---

Pellegrini Luigino Coordinatore Servizio Alcologia Centro Antifumo Distretto 
SanitarioVallagarina Via G. Bosco, 6 Rovereto.
Pezzo Maria Dirigente scolastico a Rovereto. È ricercatrice presso il Museo Civico di 
Rovereto per l'Archeologia. Ha studiato a Milano, Università degli Studi, e presso la 
Cornell Univerity, USA come Visiting Scholar. Ha insegnato materie letterarie per 
numerosi anni al Liceo Scintifico "G. Galilei" di Trento.
Piamarta Giuseppe nato a Rovereto(TN) il 27.06.1964, assistente sociale iscritto 
all’albo degli Assistenti Sociali della Regione Trentino Alto Adige, direttore della 
Società Cooperativa Sociale Punto d’Approdo onlus. Socio ACFA (Associazione 
Comunità Famiglie Accoglienti). Supervisore/formatore da sette anni degli studenti del 
Corso di Laurea di Servizio Sociale presso [’Università di Sociologia di Trento che 
svolgono il proprio tirocinio all’interno delle strutture della Cooperativa.
Piccolroaz Mara assistente sociale in staff sociale presso il Servizio Attività Sociali del 
Comune di Rovereto.
Santaniello Bernardetta nata nel 1949 ha vissuto a Napoli fino al 1974 dove ha 
studiato si è laureata in giurisprudenza nel 1972; dopo aver lavorato nel ruolo direttivo 
prima all' Inail di Temi e poi al Ministero dell' istruzione a Roma, si è trasferita in 
Trentino nel 1977 per svolgere il lavoro di magistrato presso la Pretura di Rovereto; dal 
1993 ha lavorato quale Consigliere presso la Corte di appello di Trento e dall' ottobre 
2006 ricopre la funzione di Presidente del Tribunale per i minorenni di Trento. Sposata 
dal 1976 è madre di due figli e nonna da circa due anni.
Valenti Marina nel 2008 ha preso parte al percorso formativo sulle procedure di 
valutazione del rischio di recidiva nei casi di violenza domestica e stalking nell’ambito 
del progetto “Codice Rosa” promosso dall’Assessorato Pari Opportunità del Comune di 
Verona; nel 2009 ha svolto il tirocinio (Laurea per Esperti nei processi formativi, 
Università degli Studi di Verona) presso l’Ufficio Servizi Socio Assistenziali del 
Comune di Rovereto (TN) partecipando alla realizzazione del progetto “Oltre la porta 
chiusa, approccio integrato alla gestione del conflitto e della violenza domestica”. 
Collabora alla documentazione del progetto ministeriale “Una comunità in rete per 
contrastare la violenza di genere” in corso di realizzazione presso il Comune di 
Bolzano. Ha pubblicato articoli sulla Rivista italiana di ricerca e formazione 
psicopedagogica “Conflitti”.

---

ALLEGATI

---

---

Comune di Rovereto
Assessorato Attività Sociali e Sanità
PROGETTO
“OLTRE LA PORTA CHIUSA”
Approccio integrato 
per la gestione del conflitto e della violenza familiare
MODELLO D’INTERVENTO INTEGRATO 
PER CONTRASTARE LA VIOLENZA DOMESTICA 
E GESTIRE IL CONFLITTO INTRAFAMIGLIARE

---

1.1.1.1 DEFINIZIONE
• 
Il modello interviene nell’area della violenza, del maltrattamento e della 
grave conflittualità intrafamiliare con finalità di prevenzione e contrasto 
attraverso un approccio concettuale innovativo allo scopo di tutelare la 
vittima in modo più efficace.
• 
Favorisce i processi di apprendimento e di consapevolezza sia nella 
vittima che nel maltrattante.
• 
Il modello si basa sulla fondamentale distinzione fra conflitto e violenza:
> 
Il conflitto è una componente della relazione e per la sua 
caratterizzazione intrapersonale ed interpersonale può essere 
considerato come una risorsa. Per conflitto si intende: contrasto 
relazionale, divergenza opposizione e resistenza critica senza 
componenti di dannosità irreversibile; sostanziale intenzionalità a 
mantenere il rapporto e potenziale sviluppo della relazione possibile.
> 
Per atto violento si intende un danno o una lesione alla persona con 
l’intenzionalità, più o meno consapevole, da parte di chi li agisce, di 
annientare l’altro, anche in senso metaforico - come per esempio nel 
caso della violenza psicologica - ; ha carattere di irreversibilità e 
comporta la volontà semplificatoria di risolvere i problemi eliminando chi 
li porta.
• 
Il modello si realizza attraverso un approccio integrato e si propone quindi 
di attivare una rete di attori e di servizi che condividono e adottano concetti, 
principi e un linguaggio comune, in vista di una maggiore coerenza fra 
obiettivi, programmi e interventi. L’ attivazione di una rete consente lo 
sviluppo di nuove e più efficaci forme di comunicazione e di 
interconnessione indispensabili a reggere l’impatto con la complessità 
delle problematiche da affrontare, sia a livello di scambio e di circolazione 
delle informazioni che sul piano progettuale ed operativo degli interventi da 
attuare.

---

• 
Il modello si fonda sul presupposto che attraverso lo sviluppo dei process 
di consapevolezza delle dinamiche più implicite che incidono sul proprii 
comportamento e di autoresponsabilizzazione rispetto al proprio stili 
relazionale, il cambiamento della persona è possibile.
• 
Il modello favorisce quindi l’apprendimento consapevole di buoni 
pratiche relazionali e di competenze socio-emotive specifiche chi 
costituiscono il potenziale evolutivo e trasformativo indispensabile ì 
cambiamento stesso
• 
Il modello sviluppa in particolare la capacità di so-stare nel conflitto, comi 
cura, antidoto e prevenzione della violenza.
• 
Il modello si ispira all’approccio metodologico maieutico.
1.1.1.2 OBIETTIVI
• 
Sviluppare azioni di sensibilizzazione, prevenzione e formazioni 
finalizzate a creare una nuova cultura per ARGINARE, PREVENIRE, I 
violenza;
• 
FAR EMERGERE IL SOMMERSO ed INTERAGIRE CON L) 
SOFFERENZA sia delle vittime che dei maltrattanti, intercettando e, 
agganciando il bisogno di aiuto di chi vive situazioni di maltrattamento e c 
violenza subiti o agiti;
• 
RIQUALIFICARE LUOGHI, COMPETENZE E SAPERI creando nuov 
sinergie operative e attuando una formazione specifica attravers 
percorsi di valorizzazione delle risorse professionali presenti sl 
territorio;
• 
Introdurre PROGRAMMI SPECIFICI DI CRESCITA E CAMBIAMENTI 
PERSONALE a forte caratterizzazione, di sostegno e rinforzo dell 
vittima e di recupero per il maltrattante;
• 
Promuovere PERCORSI EDUCATIVI per la popolazione a fini preventivi;
• 
Educare alla gestione dei conflitti.

---

1.1.1.3 DESTINATARI
• 
Si rivolge alle donne, alla coppia, alla famiglia o a soggetti adulti in 
generale che avvertono difficoltà, disagi, rischio o pericolo di violenza 
nel sistema di convivenza familiare o che agiscono direttamente nei 
confronti di altri comportamenti maltrattanti e lo violenti.
• 
Si rivolge anche a giovani e adulti per educare al rispetto e alla buona 
relazione con l'altro.
• 
Coinvolge le Istituzioni, i Servizi e il Privato Sociale nelle iniziative di 
sensibilizzazione, prevenzione e formazione specifica.
1.1.1.4 STRUMENTI E METODI
• Prevede l’individuazione di un luogo specifico di riferimento sia per la 
rete integrata delle Istituzioni, dei Servizi e delle associazioni che la 
compongono e per le singole persone, rispetto alle funzioni di:
> indirizzo e orientamento
> apprendimento personale e di gruppo
> alfabetizzazione culturale ed emotiva alle tematiche del conflitto
Si ispira alla gestione maieutica dei conflitti.

---

Comune di Rovereto
Assessorato Attività Sociali e Sanità
PROGETTO
“OLTRE LA PORTA CHIUSA”
Approccio integrato 
per la gestione del conflitto e della violenza familiare
ACCORDO VOLONTARIO
PER
FAVORIRE LA COSTITUZIONE DI UNA RETE DI 
ISTITUZIONI E SERVIZI A SOSTEGNO DELLO 
SVILUPPO DI UN NUOVO MODELLO OPERATIVO 
INTEGRATO PER CONTRASTARE IL FENOMENO 
DELLA VIOLENZA DOMESTICA E GESTIRE 
IL CONFLITTO INTRAFAMILIARE

---

Tra
Il Comune di Rovereto, ente promotore e proponente,
la Cooperativa Sociale Punto d’Approdo, la Fondazione Famiglia Materna, enti 
promotori
e
le Istituzioni, Associazioni, Servizi del territorio provinciale partecipanti al 
progetto “Oltre la porta chiusa”: Tribunale per i Minorenni di Trento, Azienda 
Provinciale per i Servizi Sanitari Distretto della Vallagarina - Servizio di 
Alcologia - Ordine degli Avvocati di Rovereto, Polizia Municipale del Comune 
di Rovereto, Università degli Studi di Trento - Facoltà di Scienze Cognitive.
PREMESSO CHE:
a) 
il Comune di Rovereto ha presentato alla Provincia Autonoma di Trento, 
nell’ambito del bando 2008 -L.P. 8/2005 “Promozione di un sistema 
integrato di sicurezza e disciplina della polizia locale”, insieme alla 
Cooperativa Sociale Punto d’Approdo e alla Fondazione Famiglia 
Materna, il progetto denominato “Oltre la porta chiusa”, scegliendo di 
affrontare il tema della violenza domestica;
b) 
il Comune di Rovereto - Servizio attività sociali - insieme agli enti partner 
Cooperativa Sociale Punto d’Approdo e Fondazione Famiglia Materna ha 
condiviso, nel periodo luglio 2008 - giugno 2009, con le principali 
istituzioni, associazioni e servizi del territorio provinciale, quotidianamente 
coinvolte nel contrastare la violenza domestica e gestire il conflitto 
intrafamiliare, un percorso formativo (sotto la responsabilità scientifica del 
Dottor Daniele Novara) volto a individuare un modello operativo 
d’intervento integrato;
c) 
Il Gruppo Interistituzionale, così costituitosi, ha, infine, considerato che il 
modello operativo individuato:

---

• 
E’ un modello che punta a intervenire in maniera innovativa nell'art 
della violenza, del maltrattamento e della grave conflittuali 
intrafamiliare;
• 
Interviene nei processi di apprendimento della persona sviluppando 
particolare la capacità di gestire il conflitto come cura, antidoto 
prevenzione della violenza;
• 
Utilizza l'approccio metodologico maieutico;
• 
Punta a sviluppare azioni di sensibilizzazione, prevenzione e formazior 
finalizzate a creare una nuova cultura per prevenire e arginare 
violenza;
• 
Oltre a promuovere il sostegno e il rinforzo della vittima, propone i 
percorso specifico di educazione e apprendimento per il maltrattante;
• 
Intende far emergere la realtà sommersa inerente il conflitto e la violen; 
intrafamiliare;
• 
Mira a supportare e migliorare gli strumenti operativi attualmente 
disposizione dei servizi nell’ambito della violenza e del conflit 
intrafamiliare, attraverso un approccio di tipo integrato - sistemico;
• 
Si rivolge alle donne, alla coppia, alla famiglia o a soggetti adulti 
generale che avvertono difficoltà, disagi o pericolo di violenza n 
sistema di convivenza familiare o che agiscono direttamente n 
confronti di altri comportamenti maltrattanti e lo violenti;
• 
Si rivolge a giovani e adulti per educare al rispetto e alla buona relazior 
con l’altro.
SI CONVIENE QUANTO SEGUE:
1) 
Quanto espresso nelle premesse è parte integrante del presente atto;
2) 
Il Comune di Rovereto, le Istituzioni, le Associazioni e Servizi del territor 
che sottoscrivono il presente accordo volontario determinano le modalità 
le procedure per la costituzione di una rete di collaborazione e di i 
gruppo di coordinamento che avrà il compito di coordinaré éd integra 
gli interventi nei confronti della violenza domestica e della conflittuali 

---

intrafamiliare nei suoi diversi aspetti: operativi, di prevenzione, 
intercettazione, rilevazione e monitoraggio, di sensibilizzazione e 
formazione, secondo un approccio integrato e in relazione al ruolo 
specifico - istituzionale, sociale o professionale - di ciascun soggetto 
partecipante;
3) 
Il Comune di Rovereto, le Istituzioni, le Associazioni e Servizi del territorio 
che sottoscrivono il presente accordo volontario s’impegnano a creare, a 
sviluppare e a diffondere un substrato culturale comune sui modi 
d’interpretazione e gestione del fenomeno della violenza domestica 
aderendo e predisponendo specifici percorsi di formazione nei diversi 
ambiti: istituzionale e associazionistico;
4) 
Il Comune di Rovereto, le Istituzioni, le Associazioni e Servizi del territorio 
che sottoscrivono il presente accordo volontario si adoperano per 
approfondire le condizioni e le modalità operative volte alla creazione di un 
Centro Conflitti nel territorio del Comune di Rovereto, come espressione 
concreta del modello operativo individuato. Il Centro che opererà in 
collaborazione con gli opportuni e adeguati servizi del territorio avrà una 
duplice finalità: far emergere la realtà sommersa inerente i conflitti e la 
violenza intrafamiliare, facilitando l’intercettazione del bisogno di aiuto, e 
offrire l’opportunità concreta di effettuare percorsi specifici di educazione 
e/o sostegno.
5) 
Il Comune di Rovereto, le Istituzioni, le Associazioni e Servizi del territorio 
che sottoscrivono il presente accordo volontario e afferenti alla rete, 
neH’ambito delle proprie competenze e funzioni, facendo riferimento alle 
leggi e alle procedure attualmente in vigore, favoriranno l’invio delle 
persone (donne, coppie, famiglie o soggetti adulti in generale che si 
trovano in situazioni di difficoltà, disagio o rischio di violenza nel sistema 
familiare o che agiscono direttamente nella famiglia comportamenti 
maltrattanti e/o violenti) al Centro conflitti.

---

6) 
Il Comune di Rovereto, le Istituzioni, le Associazioni e Servizi del territoric 
che sottoscrivono il presente accordo volontario concordano che le 
funzioni del Centro siano di:
• 
Indirizzamento a percorsi specifici di educazione e/o sostegno presso la 
struttura che verrà individuata come idonea
• 
Apprendimento personale e di gruppo, commisurato alle diverse esigenze
• 
Alfabetizzazione culturale ed emotiva a vario livello e attraverso diverse
iniziative della popolazione.
7) 
Il Comune di Rovereto, le Istituzioni, le Associazioni e Servizi del territorio 
che sottoscrivono il presente accordo volontario s’impegnano a verificare 
congiuntamente l'attività svolta e gli obiettivi conseguiti, con frequenza 
quadrimestrale, durante il primo anno, salvo concordare una diversa 
scadenza in funzione dello sviluppo delle attività. A seguito di tali verifiche 
gli obiettivi potranno essere rivisti. Ogni verifica sarà oggetto di relazione 
scritta e sottoscritta da parte di ognuna delle parti;
8) 
Entro 6 mesi dalla sottoscrizione del presente accordo il Gruppo di 
coordinamento definirà un progetto concreto delle attività da compiere per 
la creazione di un centro conflitti ed entro 12 mesi definirà un progetto 
concreto per la creazione del centro conflitti che dovrà riportare ruolo e 
obiettivi assunti da ciascun soggetto sottoscrivente nonché la 
pianificazione delle azioni da porre in essere, includendo le necessarie 
convenzioni operative e i protocolli procedurali specifici.
Il presente accordo ha validità triennale a partire dalla data di sottoscrizione 
del presente atto. Alla scadenza l’accordo potrà essere automaticamente 
rinnovato salvo espressa volontà delle parti promotrici (Comune di 
Rovereto, Fondazione Famiglia Materna, Cooperativa Sociale Punto d’ 
Approdo) di non proseguire nelle attività.

