# L’ascolto dei figli “contesi

a cura di Marisa Malagoli Togliatti 
Anna Lubrano Lavadera
Bambini 
IN TRIBUNALE

---

---

A cura di
Marisa Malagoli Togliatti, 
Anna Lubrano Lavadera
Bambini in tribunale
L’ascolto dei figli “contesi”

---

www.raffaellocortina.it
Copertina
Studio CReE
ISBN 978-88-6030-386-8
©2011 Raffaello Cortina Editore
Milano, via Rossini 4
Prima edizione: 2011
Stampato da
Consorzio Artigiano LVG, Azzate (Varese) 
per conto di Raffaello Cortina Editore
Ristampe 
5 
4 
3 
2 
1 
0
2015 2014 2013 2012 2011

---

Indice
Introduzione. Dal contesto generazionale all’ascolto comprensivo 
ix
( Vittorio Cigoli)
Autori 
xvn
Presentazione 
3
(Marisa Malagoli Togliatti, Anna Lubrano Lavadera)
PARTE PRIMA
1. Dal se al come ascoltare il minore 
15
(Marisa Malagoli Togliatti, Rosa di Benedetto)
Introduzione 
15
Posizioni a sostegno dell’ascolto del minore 
16
Le resistenze all’ascolto del minore 
17
I contesti dell’ascolto 
21
Chi procede all’ascolto 
24
Età dell’ascolto 
27
Le finalità dell’ascolto 
31
Riferimenti bibliografici 
34
Appendice A 
37
2. Il punto di vista del giurista: l’ascolto del minore
nella disciplina sull’affidamento condiviso 
43
(Gianni Ballarani)
Introduzione 
43
Rilievi interpretativi 
46
Modalità di ascolto 
48
Funzione 
49
Rilievi procedurali e conseguenze della omessa audizione 
50
Riferimenti bibliografici 
51
Riferimenti giuridici 
53
Principali norme civilistiche sull’ascolto dei minori 
53

---

VI
INDICE
3. Il ruolo degli operatori del Servizio sociale:
delega all’audizione del minore e tipologie 
55
(Pompilia Rossi, Maddalena Cialdella, Francesca Trova)
Ruoli e funzioni del Servizio sociale in relazione al Tribunale dei minori 
55
Le competenze del Servizio sociale 
56
Bruno e Asia tra violenza e abbandono: l’attivazione di una rete di risorse 
69
Riferimenti normativi 
72
Giurisprudenza rilevante in tema di ascolto e audizione del minore 
73
4. Parlare ai bambini: a quale età e come? 
75
(Eleonora Cannoni, Anna Silvia Bombi)
Introduzione 
75
Intervista e colloquio 
76
La nascita dell’intervista con i bambini 
76
All’alba della comunicazione 
78
Capirsi con le parole 
79
Parlare di eventi 
82
L’interlocutore come soggetto mentale 
85
Parlare delle relazioni interpersonali 
90
Origini e sviluppo della competenza emotiva 
94
Setting ambientale e setting relazionale 
96
Le motivazioni all’intervista e la costruzione del rapporto 
98
Struttura dell’intervista e formulazione delle domande 
101
Gli errori dell’intervistatore 
103
Tecniche di facilitazione e chiarificazione 
105
Conclusioni 
107
Riferimenti bibliografici 
108
5. Ascoltare il minore:
comprendere le dinamiche relazionali e familiari 
113
(Anna Lubrano Lavadera)
Il minore protagonista attivo 
113
Conflittualità coniugale: aspetti cognitivi ed emotivi nello sviluppo del figlio 114
Il ruolo dei figli nelle dinamiche triangolari funzionali e disfunzionali 
117
I processi triangolari nelle famiglie separate 
122
La co-costruzione di dinamiche triangolari: studi e ricerche 
126
Implicazioni cliniche dell’ascolto dei figli 
128
Riferimenti bibliografici 
130
PARTE SECONDA
6. Linee guida come contributo psicologico giuridico
per l’ascolto del minore nei casi di separazione e divorzio 
137
(Paolo Capri)
Introduzione 
137
Linee guida dell’American Psychological Association 
138
L’approccio alla diagnosi psicologica e psicopatologica relativa al minore 
141

---

INDICE
VII
La metodologia di osservazione del minore
e la valutazione della sua capacità di discernimento 
144
Riferimenti bibliografici 
172
Appendice B 
173
7. Esperienze nell’ascolto
del minore nei processi di separazione e divorzio 
183
(Costanza Marzotto, Giancarlo Tamanza)
L’ascolto clinico del minore 
183
L’ascolto del minore all’interno della Consulenza tecnica d’ufficio (ctu) 
189
L’ascolto del minore all’interno del Gruppo di parola (gdp) 
199
Riferimenti bibliografici 
209
8. Ascoltare il minore: una proposta operativa 
211
(Marisa Malagoli Togliatti, Anna Lubrano Lavadera, Rosa di Benedetto)
Introduzione 
211
L’ascolto del minore nei procedimenti giudiziari 
213
Una procedura per l’ascolto del minore 
216
Conclusioni 
233
Riferimenti bibliografici 
234
Postfazione. Cosa pensano i giudici
dell’ascolto in Tribunale dei bambini “contesi”? 
237
(Paola Di Biasio)

---

---

Introduzione
Dal contesto generazionale 
all’ascolto comprensivo
Vittorio Cigoli
*
* Vittorio Cigoli è professore ordinario di Psicologia clinica delle relazioni di coppia e di famiglia 
e direttore dell*Alta Scuola di Psicologia “Agostino Gemelli” presso l'università Cattolica di Milano.
Questo volume è destinato a fare da caposaldo in tema di ascolto del mi­
nore nei casi di figli di coppie genitoriali che si separano. Il caposaldo è 
un punto stabile ed essenziale, ed è frutto di un lavoro preparatorio; a sua 
volta si presta a ulteriori costruzioni e sviluppi. Potrei però parlare anche 
di sapienza, rifacendomi al pensiero greco antico: essa consiste nell’ec­
cellenza del conoscere che si sposa con l’abilità tecnica e la sensibilità nei 
confronti della vita.
Ora, l’eccellenza del testo sta non solo nel raccogliere attorno al tema 
sensibile più voci e più conoscenze (giuridica, psicologica, socioassisten­
ziale) ma anche e soprattutto nel proporre un orizzonte teorico-metodo­
logico di carattere familiare inerente l’ascolto del minore. A sua volta, tale 
orizzonte si avvale di tecniche e strumenti per l’incontro con figli e genitori 
coerenti con l’obiettivo.
Introducendo il testo intendo soffermarmi su due vertici di lettura, vale 
a dire il contesto generazionale e, al suo interno, la comprensione dell’ac- 
cadimento del divorzio e, a seguire, il senso di una valutazionepsicologico- 
clinica che ha a cuore il rilancio possibile dei legami generazionali.
Partiamo dal primo vertice. La ricerca in merito al divorzio, evento 
così comune che parecchi autori lo inseriscono come “fase del ciclo di 
vita familiare” oppure lo riconoscono come “tipico” della cultura occi­
dentale, ha prodotto una mole imponente di conoscenze. A ben guardare 
si tratta di conoscenze circa le credenze, gli atteggiamenti, le emozioni, 
l’inserimento sociale e l’adattamento dei singoli. Ciò in linea con la vi­
sione individualista e la matrice sociocognitiva della ricerca psicologica 
internazionale. Insieme alle ricerche che puntano verso l’adattamento 
dei singoli (una sorta di parola magica) ritroviamo anche le ricerche che 

---

X
INTRODUZIONE
si rifanno al modello dello “stress and coping” di cui il costrutto di resi­
lienza è uno dei più recenti prodotti. Nel caso poi la ricerca si occupi di 
“relazioni”, la teoria di riferimento è quella dell’attaccamento, la cui cen­
tratura è comunque sugli individui.
Molto più rara, invece, è la ricerca che assume uno sguardo familiare in 
merito alla gestione del dolore del divorzio. Ciò sia per l’impegno sul campo 
che essa richiede (come vedremo) sia per la difficoltà stessa dei ricercatori 
di pensare in termini di legami familiari. Già parlare di dolore, della sua 
gestione, dell’implicazione dei membri di più generazioni (in questo senso 
è da intendersi la ricerca sul “famigliare”) ci orienta verso uno specifico 
orizzonte di ricerca di senso. Va sottolineato come la conoscenza sia situa­
ta; così con il mutamento di sguardo (dalla visione individualista a quella 
relazionale-generazionale) noi riorientiamo la conoscenza.
Così, per esempio, se non avessi deciso fin dai primi anni Ottanta del 
secolo scorso (Cigoli, 1983) a favore di una visione interazionista-comu- 
nicazionale del processo di divorzio, di certo non avrei messo a fuoco il 
criterio guida dell’accesso alle origini.
La visione individualistica-intrapsichica del bisogno di continuità dei 
figli al di là della frattura del divorzio non poteva che ricercare la solu­
zione del problema nelle caratteristiche personologiche dei genitori. Chi, 
tra loro, è più in grado di garantirla proprio per i tratti di personalità sarà 
anche quello che avrà il diritto di avere presso di sé i figli e di prendere le 
decisioni più importanti relative alla loro crescita. Teorie e consuetudini, 
come ho avuto modo di dire, sono sguardi aperti alla conoscenza che pos­
sono però avere anche effetti iatrogeni.
A distanza di anni il criterio guida della continuità attraverso l’acces­
so dei figli alle origini (un bisogno e un diritto) fa parte della cultura sia 
psicologica sia giuridica. È da questo criterio e dal riconoscimento della 
presenza dei vari ostacoli che vi si frappongono che è venuta la ricerca 
successiva sui legami disperanti (Cigoli, Galimberti, Mombelli, 1988). Si 
tratta di forme di legame attraverso cui la coppia genitoriale, anche con 
il coinvolgimento delle famiglie di origine, cerca di evitare di assumere il 
dolore del divorzio per quanto esso sia agito sulla scena sociale persino da 
parecchi anni. Non è nemmeno vero che c’è il divorzio: in realtà vi sono 
forme diverse di divorzio e ciò a partire dall’origine stessa del legame di 
coppia. Le due dimensioni fondamentali attorno a cui si organizza la diffe­
renza hanno a che fare con “l’incontro segreto” di coppia e la gestione della 
“promessa”, vale a dire dell’impegno assunto dai partner nei confronti del 
legame. Entrambi presentano anche determinanti inconsce.
Nel presente volume il contributo di ricerca clinica di Marisa Malagoli 
Togliatti e del suo gruppo evidenzia, a sua volta, attraverso l’utilizzo del 

---

INTRODUZIONE 
XI
Lausanne Trilogue Play clinico, come vi siano forme diverse di divorzio.1 
Non solo: vi sono casi in cui è improprio attribuire al dolore del divorzio 
specifici effetti generazionali. I dolori non affrontati possono infatti stare 
molto più a monte e la coppia genitoriale non essere mai riuscita a “fare 
corpo”; emergono così varie forme di antilegame che agiscono nel conte­
sto generazionale. Le “cinque domande fondamentali” rivolte ai membri 
della coppia hanno proprio lo scopo di mettere a fuoco le caratteristiche 
dei legami generazionali e del loro destino (Cigoli, 2006).
1. I due più importanti gruppi italiani di ricerca sul tema del divorzio, affrontalo secondo un’ottica 
familiare, sono quelli che hanno fatto e fanno riferimento a Marisa Malagoli Togliatti presso la “Sa­
pienza” Università di Roma e a chi scrive presso il Centro Studi e Ricerche sulla Famiglia dell’università 
Cattolica di Milano. Di qui viene anche la nuova generazione di ricercatori, come il testo mette in luce.
Ora, ciò che caratterizza il presente testo è proprio il contesto genera­
zionale entro il quale procedere all’ascolto dei figli. Credo che dire “siste­
mico”, così come dire “relazionale”, rischi la genericità. Non a caso proprio 
all’interno del paradigma clinico-sistemico ritroviamo filoni diversi di 
ricerca, come per esempio di chi rivolge particolare attenzione all’indivi­
duo nei sistemi di appartenenza e di chi invece focalizza l’attenzione sui 
membri dell’unità (corpo) familiare in interazione tra loro e sulle quali­
tà dello scambio. Dire “contesto generazionale” significa così riconoscere 
la matrice in cui ricercare i sensi plausibili, una matrice che ha a che fare 
con la gestione della differenza di genere, di generazione e di stirpe pater­
na e materna nella continuità storica che caratterizza i legami familiari. 
Ne segue la proposta di formare esperti, consulenti del giudice, capaci di 
coinvolgere i genitori in tale contesto, anche nei casi più conflittuali, e di 
coinvolgersi nella storia familiare ascoltando desideri, paure, ma anche 
silenzi e dinieghi dei figli.
L’ideale da perseguire è quello già delineato: l’accesso alle origini. Si 
tratta di un bisogno-diritto relazionale da cui si possono aprire varie stra­
de. Tra di esse vi è anche quella che prevede che i figli possano a loro volta 
“divorziare” dai genitori o, per meglio dire, da loro modalità relazionali che 
sono fonte di danno. Più di frequente accade che i figli riconoscano ciò che 
hanno ricevuto e ricevono dai loro genitori e dalle loro origini anche nella 
situazione di divorzio che, come afferma Robert Emery (2004), è come il 
matrimonio, “per sempre”. Non si tratta ovviamente di una condanna, ma 
di ciò che in ogni caso segna la vita delle persone.
Veniamo allora a considerare come ascoltare i figli. Dicendo “figlio” noi 
significhiamo colui che è generato. Potremmo anche dire che il bambino, 
soggetto privilegiato della psicologia, cede il passo al suo essere iscritto in 
una storia, in un tempo di vita e in un luogo. La psicologia dello svilup­
po aiuta di certo a contestualizzarlo secondo l’età e le capacità cognitivo- 

---

XII 
INTRODUZIONE
affettive, ma la cornice resta pur sempre quella di figlio che prende parola 
ed è degno di ascolto all’interno della sua matrice familiare. Come viene 
ben evidenziato nel testo, la sua stessa attendibilità va iscritta aH’interno 
del contesto generazionale e non in sé. D’altra parte, i genitori rispondono 
anche al contesto sociocomunitario; la relazione con i figli non è infatti au­
toriferita, ma si apre alla responsabilità nei confronti del sociale. L’esperto 
che incontra i figli e i loro genitori è dunque anche un “messaggero” del 
sociale, un estraneo che può essere riconosciuto oppure svalorizzato, ri­
spettato oppure manipolato.
Ma torniamo all’esperto e alla sua azione. Ora, per ascoltare occorre es­
sere ciechi. Senza la presenza di “un’area cieca” non c’è spazio per ciò che è 
inatteso e sorprendente. Le tecniche che l’esperto utilizza servono proprio 
a creare uno spazio in cui il figlio possa incontrare se stesso, i suoi familiari 
ma anche l’esperto-estraneo che interviene nel dialogo.
Perché questo è propriamente lo scopo: non cercare conferme più o 
meno immediate di ipotesi, ma aprire il dialogo tra persone e menti al di 
là della loro posizione sul campo (il clinico-ricercatore, i genitori, le loro 
famiglie di origine, i figli). È per questo che serve rifarsi a una metodologia 
di ricerca di carattere clinico (Fischer, 2006).
Eccomi così ad affrontare l’altro vertice di lettura del testo, che riguar­
da il senso della valutazione psicologico-clinica. Ci sono varie psicologie 
e vari metodi. La pretesa riduzionista di un metodo elettivo “scientifico” 
è, nella sua stessa radice, stupida e come tale non merita che si spendano 
particolari energie. È decisamente più importante riflettere sul metodo 
della psicologia clinica che si fonda sul “conoscere per intervenire”, dove 
l’intervenire assume la forma della cura delle relazioni. Non credo che si 
debba avere paura di parlare di “valutazione terapeutica”, che del resto nel 
corso dell’ultimo decennio ha acquisito un rilevante consenso internazio­
nale (Finn, 2007).- Già anni fa Marisa Malagoli Togliatti (1995) sottoline­
ava come l’intervento psicogiuridico che si occupa di relazioni familiari 
dovesse avere un’impronta clinica, cioè di cura dei legami. Stefano Cirillo 
(2005) e chi scrive hanno condiviso profondamente tale presa di posizione.
Una volta saltato il fossato della divisione tra attività valutativa e attività 
clinica e fatta luce sulla confusione tra psicoterapia e intervento clinico,' 
occorreva affrontare il paradosso della compresenza di valutazione e azio-
2. 
L’Alta Scuola di Psicologia “Agostino Gemelli" dell’università Cattolica di Milano è sede del 
Centro Europeo per l’Assessment Terapeutico.
3. La psicoterapia è un sottoinsieme dell’intervento clinico il cui scopo, nei vari contesti di vita, è 
realizzare e diffondere un lavoro di cura psicologica dei legami, siano essi intrapsichici, interpersonali, 
gruppali o sociali. Da questo punto di vista, nei casi di divorzio la mediazione, i gruppi di parola per 
i figli, i gruppi di mutuo aiuto per i genitori, la Consulenza tecnica per il tribunale sono interventi 
orientati in senso clinico.

---

INTRODUZIONE
XIII
ne clinica. Del resto sono proprio le situazioni paradossali che attendono 
di essere prese in carico nel corso della vita. Il divorzio ne è un esempio 
lampante: non si fa più coppia, ma si è genitori per sempre. È quello che 
chiamo l’eternità dei legami, che si trova comunque a riconoscere la pre­
senza del limite e della caduta.
Ciò che fonda i paradossi della vita è Yambiguità caratteristica dei le­
gami, per cui c’è la compresenza e di una cosa e dell’altra.4 Così, per esem­
pio, accade che i genitori divorziati non facciano più coppia, ma pensino, 
sentano, agiscano in quanto coppia genitoriale, oppure pensino, sentano, 
agiscano come figli della propria famiglia.
4. Al registro dell’ambiguità contribuiscono anche i moventi inconsci dell’azione umana che ar­
ricchiscono la scena e che contraddicono i principi della logica.
Trattando di affetti e legami la posizione razionalista mostra la corda. 
Anche il suo obiettivo clinico, vale a dire il controllo delle emozioni da 
parte dei singoli riconoscendo la “logica delle cose” (l’adattamento al di­
vorzio), è una forma riduzionista di pensiero.
In breve, nell’incontro con la “famiglia divisa” e i “figli contesi” dob­
biamo tener conto sia della compresenza di sentimenti contrastanti, il cui 
antagonismo è apparente perché il loro scopo è comunque quello di af­
frontare il dolore del divorzio, sia della trasferibilità dei sentimenti tra i 
membri familiari e tra le generazioni. Così, se ci poniamo all’ascolto del 
figlio, o dei figli, maschi o femmine, fratelli con età differenti e differenti 
posizioni, dobbiamo essere aperti al fatto che essi stanno parlando di sé, 
ma possono dar voce anche a sentimenti che caratterizzano il loro conte­
sto familiare. Un bell’esempio in proposito è rappresentato nel testo della 
presentazione dei “gruppi di parola” e della loro metodologia tanto per 
un verso “segreta”, quanto per l’altro dialogica tra figli e genitori. Un altro 
bell’esempio è la restituzione che l’esperto fa ai genitori in merito al dialo­
go tra loro e tra loro e i figli, sia utilizzando il Lausanne Trilogue Play sia 
utilizzando la Consulenza tecnica sistemico-relazionale (generazionale).
Potremmo dire che l’esperto (ai miei occhi anche un ricercatore clini- 
co) fa quell’uso della “scienza con coscienza” a cui ci ha invitati da tempo 
Edgar Morin (1974). Tale “coscienza” riguarda l’attenzione agli aspetti 
etico-affettivi delle relazioni umane.
I pericoli di una deriva scientista dell’ascolto dei figli minori sono nu­
merosi e tra di essi figurano anche il privilegio assegnato alle categorie 
descrittive, di kraepeliniana memoria, e la posizione neutralista richiesta 
all’esperto specie attraverso l’uso di test standardizzati.
Le linee guida dell’American Psychological Association sono un buon 
esempio del privilegio attribuito alle categorie descrittive. Noi però dob­

---

XIV
INTRODUZIONE
biamo fare il salto dalla descrizione alla comprensione. È questo il rischio 
insito in ogni passo interpretativo, di fatto una resa più ampia di significato. 
Se da un lato c’è bisogno di intersoggettività, dall’altro c’è bisogno di in­
trodurre nel dialogo con figli e genitori nuove aperture di senso plausibile, 
sapendo usare anche quella “cecità” di cui abbiamo parlato.
In quanto all’utilizzo di test standardizzati, in gran parte di tipo self­
report e con la presenza di alcune tecniche proiettive, va ricordata la dif­
ferenza sostanziale tra attività valutativo-diagnostica e attività valutati- 
vo-comprensiva. Dal punto di vista della clinica psicologica osservazioni 
descrittive e test costituiscono mezzi attraverso i quali allargare le possi­
bilità di comprensione delle persone e delle loro posizioni relazionali. Di 
più: tale comprensione si deve aprire a quella restituzione dialogica di cui 
abbiamo parlato, nei confronti sia dei familiari sia del giudice.
Se si guarda con la dovuta attenzione alle tecniche di ascolto presentate nel 
volume, si può rilevare come esse acquistino attendibilità e validità dal fatto 
che intersecano tra loro vari dispositivi (l’osservazione diretta, il colloquio, 
l’assessment diagnostico, la visita domiciliare ecc.) alla luce dell’orizzonte 
generazionale e del criterio guida dell’accesso alle origini. Non c’è un unico 
filo verso una conoscenza comprensiva; ci sono piuttosto vari fili che servo­
no a costruire intreccio e trama. A mio modo di vedere, è questo un modo 
per rispondere al problema della “complessità” in nome del sentimento di 
responsabilità. È proprio qui che si gioca l’aspetto etico della disponibilità 
all’ascolto. Per coloro che conoscono la delicatezza dei legami, vale a dire 
la loro necessità e la loro fragilità, avvicinarli significa sapersi muovere con 
impegno, prudenza, curiosità, decisione, utilizzando mezzi e strumenti ade­
guati allo scopo. Un percorso di ascolto efficace non necessita di oggettività, 
ma di un’attenzione comprensiva che non si nasconde dietro le “sicurezze” 
diagnostiche, ma si apre responsabilmente all’altro (figli e genitori) cercando 
al contempo anche ciò che può curare il dolore.
Riferimenti bibliografici
Cigoli, V. (1983), “Teorie e consuetudini come fonte di problemi: verso una perizia si­
stemica”. In Cigoli, V., Gulotta, G., Santi, G. (a cura di), Separazione, divorzio e af­
fidamento dei figli. Giuffrè Editore, Milano, pp. 199-276 (nuove edizioni 1997,2007).
Cigoli, V. (2006), “La transizione del divorzio: dal tempo preliminare alla mediazione 
familiare”. In L’albero della discendenza. Clinica dei corpi familiari. Franco Angeli, Mi­
lano, pp. 153-171.
Cigoli, V., Galimberti, C., Mombelli, M. (1988), Il legame disperante. Il divorzio come 
dramma di genitori e figli. Raffaello Cortina, Milano.
Cigoli, V., Iafrate, R. (1997), “Dallo sviluppo della ricerca empirica sul divorzio all’uso 
clinico della ctu”. In Cigoli, V., Gulotta, G., Santi, G. (a cura di), Separazione, di­
vorzio e affidamento dei figli. Giuffrè Editore, Milano, pp. 403-476.

---

INTRODUZIONE
XV
Cirillo, S. (2005), Cattivi genitori. Raffaello Cortina, Milano.
Emery, R. (2004), La verità sui figli e il divorzio. Gestire le emozioni per crescere insieme. Tr. 
it. Franco Angeli, Milano 2008.
Finn, S.E. (2007), Nei panni dei nostri clienti: teoria e tecniche dell’Assessment Terapeutico.
Tr. it. Giunti O.S., Firenze 2009.
Fischer, C.T. (2006), Qualitative Research Methods for Psychologists: Introduction Through 
Empirical Studies. Academic Press, Boston.
Malagoli Togliatti, M. (1995),“Diverse modalità di separazione”. In Malagoli To­
gliatti, M., Montinari, G., Famiglie divise. Franco Angeli, Milano, pp. 23-43.
Morin, E. (1974), Scienza con coscienza. Tr. it. Franco Angeli, Milano 1984.

---

---

Autori
Gianni Ballarani, avvocato, dottore di ricerca in Diritto civile, professore a contratto 
di Diritto della famiglia, Università degli Studi di Siena.
Anna Silvia Bombi, professore ordinario di Psicologia dello sviluppo e dell’educazione, 
facoltà di Medicina e Psicologia della “Sapienza” Università di Roma.
Eleonora Cannoni, psicoioga clinica e psicoterapeuta, ricercatrice in Psicologia dello 
sviluppo e dell’educazione, facoltà di Medicina e Psicologia della “Sapienza” Univer­
sità di Roma.
Paolo Capri, psicologo, professore straordinario di Psicologia clinica, facoltà di Scienze 
e tecniche psicologiche, Università Europea di Roma; presidente dell’AiPG dal 2007.
Maddalena Cialdella, psicoioga e psicoterapeuta, presidente dell’istituto Random di 
Terapia Familiare di Roma.
Rosa di Benedetto, psicoioga, mediatrice familiare, dottore di ricerca, facoltà di Me­
dicina e Psicologia della “Sapienza” Università di Roma.
Anna Lubrano Lavadera, psicoioga, mediatrice familiare, psicoterapeuta, dottore e 
assegnista di ricerca, facoltà di Medicina e Psicologia della “Sapienza” Università di 
Roma.
Marisa Malagoli Togliatti, neuropsichiatra, socio fondatore della Società italiana di 
psicologia e psicoterapia relazionale (sippr) e della Società italiana di mediazione 
familiare (simbf), ordinario di Psicologia dello sviluppo e delle relazioni familiari, 
direttore del Centro di ricerca in Psicologia clinica, facoltà di Medicina e Psicologia 
della “Sapienza” Università di Roma.
Costanza Marzotto, psicoioga, mediatrice familiare e formatrice, Servizio di psicologia 
per la coppia e la famiglia, Università Cattolica di Milano.
Pompilia Rossi, avvocato, specialista in Diritto di famiglia e minorile, Commissione 
famiglia e minori del Consiglio dell’ordine degli Avvocati di Roma.
Giancarlo Tamanza, psicologo, mediatore familiare, professore associato di Psicologia 
clinica, Università Cattolica di Brescia.
Francesca Trova, assistente sociale, mediatrice familiare, P.O. Municipio xm, Roma.

---

---

A Ruggero e Adriano
e a tutti i figli perché abbiano adulti 
in grado di ascoltarli

---

---

Presentazione
Marisa Malagoli Togliatti, Anna Lubrano Lavadera
I diritti dei minori rappresentano una sostanziale “attesa” per­
ché “altri” - gli adulti - devono agire per soddisfarli. Ciò con­
duce il discorso nell’ambito degli “obblighi morali” in quanto è 
il soggetto stesso, contemporaneamente, il titolare del “diritto” 
e colui che deve adempiere il dovere.
aa.vv., 1997, pp. 34-35
Nella società odierna, che talvolta presenta elementi di discri­
minazione e di disgregazione dell’istituto familiare, assume ri­
levante significato l’azione del legislatore, il quale, sia pur attra­
verso la freddezza di norme giuridiche, ha cercato di dare alla 
famiglia un volto nuovo; il legislatore, infatti, non considera più 
la famiglia come un contratto tra due persone, ma come un’en­
tità animata dalla solidarietà dei suoi componenti.
NILDE IOTTI, 2003
La scelta di dar vita a un volume sul tema dell’ascolto dei figli minori che 
sperimentano la dissoluzione del legame coniugale tra i genitori nasce non 
solo dalla crescente diffusione del fenomeno, ma anche dai recenti impulsi 
normativi (legge 54/2006), che ribadiscono con sempre maggior forza il 
diritto dei minori a essere presi in considerazione nelle vicende che riguar­
dano la loro famiglia. Di questo tema si è occupata circa vent’anni or sono 
Annamaria Dell’Antonio con il testo Ascoltare il minore, ma molti nodi e 
problemi sollevati allora dall’autrice sono ancora oggi irrisolti, per cui ci 
è sembrato importante tentare di trovare un filo condiviso nell’affrontare 
un tema così delicato. Nel testo abbiamo voluto limitarci alla specifica si­
tuazione dell’ascolto dei figli delle coppie coniugate e delle coppie di fatto 
che si separano. Non entreremo nella disamina delle situazioni in cui il 
minore entra in contatto con l’autorità giudiziaria come testimone, come 
avviene nei procedimenti penali in caso di abuso e violenza intrafamilia- 

---

4
PRESENTAZIONE
re, in quanto gli obiettivi e le modalità dell’ascolto in caso di separazione 
sono diversi e riguardano un tema in cui i bambini sono “esperti” fin dalla 
nascita: le modalità secondo cui sono organizzate le relazioni della loro 
famiglia. Restringendo il campo della nostra indagine, abbiamo visto che 
comunque il contributo degli studi effettuati in merito delinea una situa­
zione complessa e in parte ancora da chiarire, soprattutto a livello della 
prassi. Probabilmente le difficoltà nascono dal fatto che ci si trova in un 
terreno multidisciplinare in cui i principi del diritto si intrecciano con i 
principi della psicologia dello sviluppo, della psicologia clinica e relazio­
nale, secondo una trama non sempre chiara e definita. Questa incertezza 
del sapere e del fare ci ha spinti ad approfondire la questione attraverso il 
contributo di esperti di discipline diverse, con l’obiettivo di trovare signi­
ficati condivisi e proporre metodologie di lavoro specifiche per tutti gli 
operatori e gli esperti che a vario titolo possono entrare in contatto con 
queste situazioni. Il nostro obiettivo è di fornire un testo utile a giudici, 
giuristi, psichiatri, psicologi, assistenti sociali, ma anche ai genitori e ai figli 
coinvolti in queste situazioni di crisi familiare.
Per fare ciò è stato necessario in primo luogo fare un salto logico: ov­
vero passare dal bambino/minore al figlio, dall’ascoltare il minore/bambino 
all’ascoltare il figlio, come sottolineato già nell’articolo 30 della Costituzio­
ne della Repubblica Italiana che ai doveri tradizionali dei genitori di man­
tenere, istruire ed educare ha aggiunto il quarto dovere “tenere conto della 
naturale inclinazione e delle aspirazioni dei figli”.
Riferirsi affiglio e non semplicemente al bambino/minore, infatti, co­
stituisce un salto logico decisivo nell’indicare l’attenzione alla storia della 
persona, al senso di continuità dell’albero della discendenza, ovvero delle 
relazioni familiari in cui si inserisce ciascun figlio. Significa inserire in un 
contesto più ampio, che comprende la storia affettiva di più di una ge­
nerazione, gli interessi e i diritti dei figli i cui genitori si sono o si stanno 
separando. “Interessi” e “diritti” del minore sono categorie concettuali 
fondamentali quando si parla di ascolto e rischiano di non trovare un’ap­
plicazione concreta e rimanere su un piano astratto, laddove mancano 
significati condivisi e chiaramente definiti. Riteniamo che bisogna porsi 
su un piano più prettamente psicodinamico, evitando che si parli di inte­
resse del minore in senso declamatorio, come può accadere nelle cause in 
cui i genitori in conflitto tra di loro sono attenti a difendere i loro diritti, 
soprattutto patrimoniali, e diventano “incapaci” di ascoltare i desideri e i 
bisogni dei loro figli. Quando parliamo di diritti significa riconoscere che 
i minori sono portatori, a livello giuridico e sociale, di autonomi diritti e 
non soltanto di bisogni e interessi, ovvero non si tratta solo di tutela.
In alcuni casi, come vedremo, diritti dei genitori e diritti dei figli pos­

---

PRESENTAZIONE
sono essere in contrapposizione. In particolare nel caso delle separazio­
ni il diritto dei figli alla continuità del rapporto con entrambi i genitori 
contrasta con quello dei genitori che non vogliono più avere una storia in 
comune. Intervengono allora il principio del maggior interesse del figlio 
minore e quello della responsabilità genitoriale come “mediazione” tra i 
diritti contrapposti.
Il diritto dei figli su cui si concentra questo lavoro è, come si diceva, 
quello di essere ascoltato nelle vicende che lo riguardano, come segnalato 
da Alfredo Carlo Moro (2008), che ricordava che la nostra Costituzione 
prevede per i soggetti in età evolutiva il diritto a esprimere il proprio pen­
siero nell’ambito familiare. Tale principio costituzionale è stato poi rece­
pito nella riforma del diritto di famiglia del 1975 - che nel testo dell’arti­
colo 147 del codice civile ha introdotto il dovere dei genitori di educare i 
figli tenendo conto delle loro capacità (ossia delle attitudini psicofisiche), 
delle inclinazioni naturali (delle propensioni in rapporto alle capacità) e 
delle aspirazioni (intese come fattore soggettivo determinante le scelte di 
vita) - e specificato nel corso degli anni in varie disposizioni legislative e, 
da ultimo, nella legge 54/2006 che prevede l’audizione dei minori nei casi 
di separazione o divorzio dei genitori per i figli maggiori di dodici anni o 
di età inferiore, se capaci di “discernimento”. Il riconoscimento del diritto 
all’ascolto del figlio presuppone che il giudice abbia un contatto diretto con 
il fanciullo in vista di assumere decisioni che lo riguardano, per recepire i 
suoi bisogni, le sue aspettative, i suoi desideri e il suo eventuale disagio e 
per tutelare il suo interesse di figlio a conservare relazioni affettivamente 
valide con entrambi i genitori.
A questo punto le questioni che si aprono diventano molteplici: che 
cosa significa ascoltare il minore? Chi può ascoltarlo, tendendo presenti i 
suoi interessi e tutelando i suoi diritti in situazioni in cui questi possono 
contrastare con quelli dei genitori? A queste domande si cercherà di ri­
spondere nel testo tenendo presente fin d’ora la differenza tra ascoltare e 
sentire: ascoltare richiede attenzione verso l’altro, desiderio e intenzione 
di capirlo, disponibilità a modificare le proprie opinioni. Per ascolto, quin­
di, non si intende solo la comunicazione verbale, ma tutto l’insieme che 
caratterizza la relazione umana e in particolare la relazione primaria del 
bambino con il suo ambiente: ambiente indispensabile per la crescita e per 
favorire e realizzare il processo (che è circolare) di sviluppo del figlio nel 
raggiungere la sua personale identità. All’inizio della vita l’essere umano 
è, infatti, dipendente dall’ambiente che lo accoglie e i genitori possono e 
devono facilitarne (e sostenerne) lo sviluppo e avviare quel processo che, 
dall’iniziale dipendenza, arriverà alla maggiore autonomia possibile per 
quello specifico individuo. Per far questo è indispensabile che il figlio, an- 

---

6
PRESENTAZIONE
che se i suoi genitori decidono di separarsi, possa continuare a fruire di un 
contesto idoneo, in grado di favorire la comunicazione e le sue relazioni con 
entrambi i genitori e con i loro ascendenti; allo stesso modo il genitore deve 
essere in grado, o deve poter essere messo in grado, di assolvere a questo 
suo fondamentale compito che garantisce la realizzazione del figlio e la sua 
crescita. Si parla di tutelare i diritti relazionali per cogliere le connessioni 
tra i diritti dei singoli soggetti della famiglia - anche se separata - che non 
possono essere concepiti come totalmente autonomi e assoluti, in quanto 
i diritti (e i doveri) che ciascun soggetto ha come persona si esercitano in 
relazione ai diritti (e doveri) degli altri, secondo un’ottica di reciprocità.
Come procedere dunque all’ascolto del figlio in un contesto che tuteli i 
suoi interessi e diritti relazionali? Nell’accingerci a questo lavoro abbiamo 
notato la carenza di procedure condivise e diversità nei modi di procedere 
dei diversi tribunali che rischiano di rendere solo virtuale il diritto dei mi­
nori a essere ascoltati in ogni procedura giudiziaria o amministrativa che li 
riguardi. Come rilevano Bucci e Soldi, “attualmente non è chiaro come debba 
procedersi a tale audizione, se in via diretta da parte del giudice o indiretta 
tramite un consulente, se alla presenza dei genitori e dei difensori e se della 
stessa debba redigersi un processo verbale” (Bucci, Soldi, 2006, pp. 137-138). 
Per i minori infradodicenni, per esempio, essendo necessario determinarne - 
secondo il dettato normativo - la capacità di discernimento, definita come la 
“consapevolezza in concreto raggiunta nell’ambito delle relazioni personali 
del minore, l’attitudine a orientarsi e determinarsi in ordine alle conseguenti 
scelte esistenziali” (Sergio, 2003, p. 2), in genere viene incaricato dell’ascolto 
un esperto (psicologo o psichiatra) in qualità di consulente tecnico di ufficio 
o di giudice onorario o gli operatori dei Servizi territoriali, a seconda che si 
tratti di casi seguiti dal Tribunale ordinario o dei minorenni. Per valutare 
la capacità di discernimento del minore sono richieste, infatti, competenze 
che prescindono dal sapere giuridico.
Con questo volume ci proponiamo di fornire un orientamento a quan­
ti si trovano a confrontarsi con queste situazioni nella loro professione, 
attraverso l’illustrazione di prassi metodologiche consolidate. In partico­
lare saranno oggetto di attenzione le situazioni che riguardano i figli con 
età inferiore ai dodici anni, anche in considerazione del fatto che secondo 
quanto indicato dall’iSTAT sono quelli maggiormente coinvolti nelle sepa­
razioni tra i genitori: i dati ci dicono che quasi il 70% di minori coinvolti 
nella separazione dei propri genitori riguarda bambini al di sotto dei do­
dici anni.1 La proposta che sarà illustrata nel testo prevede, soprattutto per 1 
1. I dati istat relativi al 2008 evidenziano che su 65.727 figli che hanno sperimentato la separa­
zione dei genitori, 45.489 avevano meno di dodici anni.

---

PRESENTAZIONE
7
questi casi, che l’ascolto del minore avvenga attraverso un esperto, ovve­
ro un consulente del giudice capace di calibrare l’intervento in rapporto 
all’età e capace di coinvolgere e responsabilizzare i genitori, anche nei casi 
più conflittuali, nel garantire al figlio l’accesso a entrambi i genitori. Uno 
specialista che, oltre a valutare la capacità di discernimento del minore, 
potrà essere in grado di collocare le dichiarazioni del minore all’interno 
delle relazioni della famiglia dalla quale proviene, cercando per esempio 
di “ascoltare” le abitudini di vita, le esigenze e i desideri di quel minore, 
in rapporto ai suoi genitori. Ciò significa capire come è organizzata la 
sua giornata, in cosa è competente ciascun genitore, quali aspettative ha 
il bambino e permettere che anche dopo la separazione egli possa mante­
nere una continuità affettiva e relazionale con una madre e un padre che 
sappiano ascoltarlo, ovvero che sappiano coordinarsi tra loro, evitando 
sovrapposizioni o contrapposizioni.
Andrea ha otto anni, i suoi genitori stanno affrontando un procedimento giudi­
ziale per stabilire la sua collocazione. Dopo la separazione dei genitori è rimasto 
a vivere con la madre e il padre si è trasferito in un paesino limitrofo, ritornando 
a vivere con i suoi genitori. Andrea da allora frequenta due catechismi, due scuole 
di musica (con la madre studia il pianoforte, con il padre la chitarra), il venerdì 
che trascorre con la madre frequenta la pallavolo, il venerdì che sta con il padre il 
calcio. Andrea rischia di diventare, come nella parabola di Salomone, un bambino 
diviso a metà, e il suo ascolto non può limitarsi a capire con quale genitore convi­
vere prevalentemente, ma come egli vive questa situazione e aiutarlo, riconoscendo 
e assecondando i suoi bisogni e desideri e non quelli dell’uno o dell’altro genitore.
Sono bambini come Andrea che abbiamo in mente nel formulare la 
proposta di un ascolto attento a tutelare i diritti relazionali dei figli minori 
di tutte le età. Ma sono anche i genitori che nel contatto con uno psicolo­
go clinico esperto possono avere l’occasione di riflettere sulle loro com­
petenze genitoriali e soprattutto sulle loro responsabilità e iniziare così a 
elaborare i loro conflitti.
Il testo è diviso in due sezioni: nella prima parte si affrontano le prin­
cipali questioni in merito al tema trattato sotto il profilo interdisciplinare 
del diritto e della psicologia. Gli autori (psicologi, psicoterapeuti, avvocati 
e giuristi) trattano le questioni che correlano l’ascolto diretto da parte del 
giudice e l’ascolto indiretto da parte degli operatori (psicologi e assistenti 
sociali) e degli esperti (giudici onorari, consulenti tecnici di ufficio). Nella 
seconda parte sono presentate alcune esperienze e proposte metodologi­
che per attuare un ascolto accurato e attendibile del minore, valutandone 
anche la capacità di discernimento.
Il capitolo 1, a cura di Malagoli Togliatti e di Benedetto, introduce il te­

---

8
PRESENTAZIONE
ma offrendo al lettore una ricostruzione storica del ruolo dell’ascolto nei 
procedimenti di separazione/divorzio negli ultimi 30 anni, partendo dalle 
riflessioni dei giudici per connetterle con quelle degli psicologi. Le autrici 
illustrano i cambiamenti della prospettiva di giuristi e psicologi clinici ri­
spetto alla necessità o meno di ascoltare il minore: se fino ad alcuni anni fa si 
parlava di “se” ascoltare il figlio minore, oggi si discute di “come ascoltarlo”.
Il capitolo 2, a cura del giurista Ballarani, illustra i diversi profili nor­
mativi e i rilievi interpretativi legati all’ascolto del figlio minore, al suo 
ruolo all’interno dei procedimenti di separazione e divorzio e alla posi­
zione stessa del giudice rispetto alla legge 54/2006: il giudice può o meno 
prescindere dal disporre l’audizione del minore? L’autore in proposito 
commenta una sentenza della Corte Costituzionale che dichiara la nullità 
dei procedimenti in cui vi è stata la mancata e ingiustificata audizione di 
un minore che aveva raggiunto l’età prevista ed era capace di discernere il 
senso e le finalità dell’audizione. Il testo si concentra sul modus operandi 
del Tribunale ordinario e sulle modalità attraverso cui il Magistrato può 
procedere a detto ascolto: direttamente o tramite un suo consulente tec­
nico o ancora rivolgendosi ai Servizi sociali territoriali.
Il capitolo 3, a cura dell’avvocato Pompilia Rossi, con i contributi di 
Cialdella e Trova, affronta sotto il profilo del diritto l’interpretazione della 
norma sull’ascolto del minore (54/2006) presso il Tribunale dei minori. Le 
autrici dedicano ampio respiro al ruolo e alle funzioni del Servizio sociale 
e ai rapporti tra questo e il Tribunale dei minori relativamente al tema og­
getto d’esame. Vengono discussi i limiti di una delega dell’ascolto da parte 
del Magistrato al Servizio sociale, in quanto i suoi operatori molto spesso 
sono incaricati di molteplici funzioni nei confronti della stessa famiglia 
e quindi impossibilitati ad avere un ruolo neutrale o super partes; inoltre 
con il minore infradodicenne è richiesta anche la valutazione della sua 
capacità di discernimento, indagine che non può essere espletata laddove 
manchino figure specialistiche quale quella dello psicologo.
Il capitolo 4, a cura di Bombi e Cannoni, fornisce una panoramica 
dello sviluppo delle competenze cognitive, emotive e morali dei bambini. 
A partire dal vertice della psicologia dell’età evolutiva, le autrici eviden­
ziano le peculiarità del funzionamento dei minori nelle diverse fasi evo­
lutive e la necessità di un approccio specialistico che tenga conto durante 
il colloquio delle loro capacità di comprensione e lettura delle situazioni. 
Il minore è un interlocutore attendibile laddove il colloquio sia condotto 
tenendo presenti le capacità che egli acquisisce nel corso delle varie fasi del 
suo sviluppo cognitivo e affettivo. Poiché lo scopo del colloquio è quello 
di comprendere come egli viva una determinata situazione familiare, sarà 
importante conoscere le sue categorie di giudizio morale ed emotivo per 

---

PRESENTAZIONE
9
comprendere il perché assume una determinata posizione. Vengono illu­
strate, infine, specifiche modalità di conduzione del colloquio con i minori 
in ambito peritale da parte dello specialista.
La Parte prima si conclude con il capitolo a cura di Lubrano Lavade­
ra che, a partire dal vertice della psicologia sistemica, affronta i processi 
relazionali triadici in cui può essere coinvolto il figlio all’interno della se­
parazione dei genitori. La comprensione dei giochi relazionali, dei trian­
goli disfunzionali in cui è incastrato (o si incastra) il figlio allo scopo di 
mantenere l’equilibrio della famiglia e “proteggere” i genitori facilita la 
decodifica del significato delle sue richieste o prese di posizione. Valutare 
le dichiarazioni del figlio aU’interno del contesto familiare dal quale pro­
viene consente di andare al di là dell’esplicito e tutelare il suo interesse, 
salvaguardando entrambe le relazioni genitoriali e la continuità dei suoi 
legami e della sua storia.
La Parte seconda si apre con il contributo a cura di Capri, che discu­
te le norme dell’American Psychological Association (apa) in materia di 
ascolto del minore nei procedimenti di separazione e divorzio. L’autore, 
nel sottolineare la carenza in Italia di analoghi protocolli, sottolinea l’im­
portanza di metodologie attendibili per la valutazione della capacità di 
discernimento dei minori infradodicenni. Egli fornisce una panoramica 
dei principali strumenti - tra cui i test per l’età evolutiva - utilizzati nella 
pratica clinica, sottolineando la necessità di un loro utilizzo competente.
Segue il capitolo 7, a cura di Tamanza e Marzotto, che sempre a partire 
da un vertice di psicologia sistemica propongono procedure di ascolto del 
minore in diversi contesti clinici. Nella prima parte del capitolo è descritta 
una procedura per l’ascolto del minore all’interno delle Consulenze tecni­
che d’ufficio per il tribunale. Anche in questo caso si sottolinea la necessità 
di inserire l’ascolto e il colloquio con il minore nel contesto di un’indagine 
più allargata sulla sua famiglia d’origine e sulle relazioni tra i vari membri 
della famiglia separata. Particolarmente interessante è l’utilizzo di compi­
ti congiunti per l’esplicitazione di dinamiche relazionali sommerse. Nella 
seconda parte del capitolo è illustrata una procedura in cui l’ascolto del 
minore avviene all’interno di un contesto gruppale: i “Gruppi di parola”. 
Siamo lontani dalle procedure giudiziarie e ai figli viene data la parola per 
aiutarli a dare un senso alla separazione dei genitori. Nei gruppi di parola 
i figli possono dar voce alle loro emozioni per meglio affrontare la sepa­
razione dei loro genitori. Particolarmente interessante è il momento finale 
di “restituzione” e di incontro con i genitori.
Il volume si conclude con il capitolo a cura di Malagoli Togliatti, Lubra­
no Lavadera e di Benedetto che illustrano, sempre a partire da un vertice 
di psicologia sistemica, una procedura di ascolto del minore all’interno 

---

10
PRESENTAZIONE
della Consulenza tecnica d’ufficio. Particolarmente valorizzato è il momen­
to dell’osservazione diretta dei rapporti familiari, ovvero delle relazioni 
triadiche - attraverso la procedura specialistica, il Lausanne Trilogue Play 
clinico (ltpc)- e diadiche (genitore e figlio) che precede l’ascolto diretto 
del figlio minore da parte del consulente. La proposta delle autrici è quella 
di procedere in modo graduale in quanto 1’incontro con il minore avviene 
dopo una serie di colloqui con i genitori. In tal modo il consulente, che 
avrà valutato le problematiche individuali e relazionali dei genitori, potrà 
effettuare un ascolto in più fasi: in un primo tempo conoscerà il minore 
e come egli si muove aH’interno del contesto di relazioni in cui è nato e 
si è sviluppato, in modo da comprenderne i giochi relazionali, i fattori di 
rischio e le risorse; in un secondo momento incontrerà il minore da solo 
per esplorare i suoi vissuti e le sue emozioni. Conoscere le problematiche 
dei genitori a livello individuale e familiare consente di dare al concetto 
di tutela dell’interesse del figlio un ancoraggio concreto: ovvero di tutela 
dell’interesse non di un generico minore, ma di quel figlio in quella fami­
glia. In senso più ampio, si sottolinea che l’obiettivo del consulente - e del 
giudice di cui è ausiliario - è quello di evitare la contrapposizione tra diritti 
dei genitori e diritti dei figli, aiutando i genitori a raggiungere un accordo. 
Nei casi di conflitto più grave ci si proporrà di cercare di costituire le con­
dizioni per ripristinare il dialogo tra le parti o superare i conflitti relazio­
nali. In tal senso il consulente tecnico d’ufficio ha maggiori opportunità 
rispetto al giudice o agli operatori dei Servizi sociali perché, favorendo la 
comunicazione in uno spazio maggiormente confidenziale, potrà cercare 
di fare in modo che le parti riconoscano il conflitto che le oppone e con il 
richiamo alla responsabilità genitoriale potrà indicare il modo per impa­
rare a gestirlo, elaborarlo e, se possibile, superarlo.
Chi scrive si augura che questo volume possa contribuire a colmare il 
vuoto e in certi casi la confusione in cui rischia di muoversi colui che viene 
a confrontarsi con queste situazioni. Il volume costituisce uno strumento 
per la professione di neuropsichiatri, psicologi, assistenti sociali, avvocati 
esperti in diritto di famiglia e magistrati che quotidianamente sono de­
legati da genitori, bloccati nella relazione conflittuale, a decidere per loro 
quale sia l’interesse migliore per il proprio figlio.
Vogliamo ringraziare, infine, tutti i genitori e i “figli” che abbiamo in­
contrato nel corso degli anni, che il più delle volte ci hanno chiesto di ri­
tornare, di poter nuovamente incontrare mamma e papà insieme come 
genitori, in un contesto in cui si sentono protetti e sentono di potersi fidare 
e affidarsi neH’esprimere i loro bisogni e desideri, che troppo spesso sono 
taciuti, perché inascoltati.

---

PRESENTAZIONE
11
Riferimenti bibliografici
a.a.v.v. (1997), Uno statuto dei dritti e dei doveri del minore. Presidenza del Consiglio 
dei Ministri, Istituto Poligrafico e Zecca dello Stato, Roma.
Bucci, A., Soldi, A.M. (2006), Le nuove riforme del processo civile. Cedam, Padova.
Iotti, N. (2003), Discorsi parlamentari. Camera dei Deputati, Roma, vol. 1, pp. 230-231.
Moro, A.C. (2008), Manuale di diritto minorile, 4' ed. Zanichelli, Bologna.
Sergio, G. (2003), “La ratifica della Convenzione Europea sull’esercizio del diritto 
dei fanciulli”. In Psicologia e giustizia, 2, pp. 2-10.

---

---

Parte prima

---

---

1
Dal se al come ascoltare il minore
Marisa Malagoli Togliatti, Rosa di Benedetto
Introduzione
L’entrata in vigore della legge 54/2006 ha portato alla ribalta la tematica 
relativa all’ascolto del minore nei procedimenti giudiziari che riguardano 
la separazione o il divorzio dei suoi genitori,1 affidandone la pratica ai ma­
gistrati o agli esperti in ambito clinico, quando si renda necessario l’inte­
grazione delle competenze del giurista con quelle dello psicologo clinico 
(Pazè, 2003). Se da un lato le ricerche in ambito psicologico (come vedremo 
nel capitolo 4) parlano dell’ascolto come di uno dei “bisogni” del bambino, 
dall’altro l’ordinamento giuridico riconosce l’ascolto come un “diritto del 
bambino”. Il punto di convergenza tra le due discipline sta nel fatto che in 
entrambe si afferma la necessità che il bambino venga ascoltato anche se 
gli obiettivi non sempre coincidono. Lo stabilisce espressamente il codice 
civile all’art. 155 sexies c.c. sui “poteri del giudice e ascolto del minore” in 
base al quale il giudice dispone l’audizione del figlio minore che abbia com­
piuto gli anni dodici e anche di età inferiore ove capace di discernimento.
1. Tra questi ci riferiamo anche ai procedimenti che riguardano l'affidamento dei figli nelle cop­
pie di fatto.
Fadiga (2008) in base alla sua lunga esperienza di magistrato minorile 
nota che solitamente difetta nei magistrati e negli stessi avvocati la neces­
saria formazione professionale in materia di procedimenti riguardanti le 
persone, i minori e la famiglia e sottolinea che il futuro giudice della per­
sona dovrà essere più attento del giudice minorile nel rispettare le regole 
processuali, ma essere anche giudice delle relazioni personali, orientato 
verso la costante ricerca della soluzione più adeguata, fondata sull’ascol­
to e, ogni volta che sia possibile, sul consenso delle parti (Occhiogrosso, 
2008). Bisogna tenere presente che le coppie che si separano si rivolgono 

---

16
BAMBINI IN TRIBUNALE
al Tribunale (ordinario e dei minori) chiedendo e aspettandosi “la con­
temporanea presenza di due modelli di giudice”:
- il giudice risolutore del conflitto, che attribuisce la ragione e il torto; 
- il giudice che tende alla risoluzione e composizione del conflitto, che vi 
riesce in quanto sollecita una modifica delle relazioni fra le parti, tale 
da consentire una rapida uscita dalla sua giurisdizione.
“Un giudice dovrebbe saper fare entrambe le cose” (ibidem, pp. 189- 
190), sottolinea Occhiogrosso nel segnalare che l’entrata in vigore della 
legge 54/2006 richiede che il giudice sappia coltivare e accentuare le sue 
qualità di comunicazione, di collaborazione, di comprensione e di relazio­
ne con i Servizi e gli esperti cui potrà rivolgersi per aiutare i membri della 
famiglia che si separa ad articolare il progetto di vita su cui si fonderà la 
loro organizzazione futura.
Posizioni a sostegno dell’ascolto del minore
L’analisi della letteratura ha evidenziato posizioni differenti riguardo 
all’ascolto del minore durante la procedura di separazione dei genitori.2 
Tale contrapposizione spiega il ritardo nell’applicazione di questo diritto. 
Coloro i quali sostengono l’ascolto fanno riferimento in primo luogo alle 
Convenzioni sui diritti dei minori, secondo cui i minori sono considerati 
non come proprietà ma come persone che possono e devono essere par­
tecipi nelle decisioni che possono influenzare la loro vita (Atwood, 2003; 
Elrod, 2007). Implicitamente c’è il riconoscimento del minore come por­
tatore di diritti civili, economici, politici e sociali. In secondo luogo, se­
condo i sostenitori di questa posizione, i bambini vogliono essere parte 
attiva nelle decisioni che influenzeranno la loro vita dopo la separazione 
dei genitori e sono in grado di comprendere la differenza tra fornire un 
input nel processo decisionale e la decisione finale (Kelly, 2003; Morrow, 
1999). Terzo, la partecipazione del minore ai procedimenti che lo riguar­
dano è anche legata allo sviluppo e aH’implementazione di nuove politiche 
sociali. Quarto, è stato evidenziato come la partecipazione del minore ai 
procedimenti di separazione dei genitori, che comprende l’esperienza che 
egli fa della separazione genitoriale, correli positivamente con la sua capa­
cità di adattarsi a nuove configurazioni familiari (Butler, Scanlon, Robin­
son et al., 2003) e di riprendere il controllo su quello che durante e subito 
2. Si segnala che la letteratura italiana è quasi esclusivamente di tipo giuridico; in ambito psico­
logico i lavori sull’argomento sono ancora limitati e, come vedremo in seguito, sono per lo più riferiti 
al contesto anglosassone.

---

DAL SE AL COME ASCOLTARE IL MINORE
17
dopo la separazione può diventare il “tempo della confusione” (ibidem; 
Saposnek, 1998). Quinto, l’inclusione dei minori permette di focalizzarsi 
sui loro bisogni e questo porta a una riduzione dell’intensità e della du­
rata del conflitto genitoriale e a un incremento della collaborazione fra i 
genitori e delle competenze negoziali del minore stesso (McIntosh, Wells, 
Long, 2007). Sesto, la partecipazione costruttiva del minore potrebbe esse­
re considerata un fattore di protezione durante la separazione genitoriale 
dal momento che accresce quella che viene definita resilienza, il senso di 
autostima, di controllo sulla propria vita e la percezione di miglioramento 
della relazione con i genitori (Kelly, 2002; Pryor, Emery, 2004).
Secondo Wallerstein e Tanke (1996) “i Tribunali dovrebbero ascolta­
re la voce di ogni minore, amplificandola e anteponendola al rumore del 
conflitto genitoriale, solo in questo modo è possibile assicurarsi il miglior 
interesse del minore” (p. 323). I bambini hanno qualcosa di importante da 
dirci e la loro voce può cambiare le decisioni che prendiamo a loro nome 
e il modo in cui prendiamo tali decisioni (Warshak, 2003). Questi studiosi 
ribadiscono che la voce del figlio porterà a una più profonda consapevo­
lezza dei suoi bisogni, dei suoi sentimenti e delle sue preferenze e questa 
consapevolezza, a sua volta, guiderà gli interventi necessari per promuove­
re l’adattamento della famiglia alla separazione. Un ulteriore elemento di 
riflessione fa riferimento al concetto di empowerment secondo cui pren­
dere in considerazione e integrare le idee dei minori, aiutandoli a sentirsi 
più forti in un momento di grande sconvolgimento, ansia e cambiamento, 
può permettere loro di affrontare in maniera più efficace l’esperienza della 
separazione. Un altro istituto a tutela dei minori da segnalare è ('advoca­
cy . In Gran Bretagna il diritto dei minori a dire la propria opinione nelle 
decisioni che li riguardano è sancito dalla legge e praticato attraverso la 
possibilità che essi facciano ascoltare direttamente la loro voce attraverso il 
supporto dell’advocacy. L’advocacy, che in Italia non è ancora riconosciuta, 
è un istituto in cui gli operatori che svolgono tale funzione possono aiutare 
il bambino o il ragazzo a esprimere in prima persona il proprio punto di 
vista negli interventi di tutela che li riguardano (Baylan, Dalrymple, 2003).
Le resistenze all’ascolto del minore
Le resistenze all’ascolto del minore provengono specialmente da parte di 
coloro che sostengono che uno dei rischi principali è quello di confon­
dere ciò che il minore desidera con ciò che è il suo interesse. A questo si 
aggiunge la considerazione che i diritti legali dei bambini sono comunque 
sempre nelle mani degli adulti e che i minori possono essere manipolati 

---

18 
BAMBINI IN TRIBUNALE
dai genitori e sperimentare conflitti di lealtà. In ogni caso i loro desideri, le 
loro aspettative dovrebbero essere accompagnati dalla comprensione del 
contesto in cui questi stessi desideri si presentano (Emery, 2003; Gentry, 
1997). Gli ostacoli verso l’ascolto si basano su alcune ipotesi fra cui la scarsa 
capacità del giudice di comunicare col bambino, il turbamento e l’aggra­
vamento di responsabilità che ne deriva al minore, la valutazione dell’at­
tendibilità di un soggetto immaturo, le difficoltà a individuare il livello di 
suggestionabilità del minore. Tutti i giuristi segnalano a questo proposito 
che, soprattutto nelle procedure riguardanti separazioni e divorzi, bisogna 
evitare il rischio di strumentalizzare l’ascolto equiparandolo a un mezzo 
di prova finalizzato ad acquisire elementi istruttori, perché in tal modo si 
perderebbe di vista l’obiettivo primario di garantire al minore il diritto a 
esprimere i suoi bisogni e i suoi desideri.
Fadiga (2006) distingue tre ostacoli all’ascolto da parte dei giudici, osta­
coli che fanno riferimento alle condizioni normative, strutturali e ordi- 
namentali. Tra le condizioni normative vi sono da un lato le disposizioni 
in materia di audizione del minore in vigore prima della legge 54/2006 e 
dall’altro la mancanza di una figura che rappresenti l’interesse del minore 
nel processo. Tra le condizioni strutturali vi è l’insufficienza di ambienti 
fisici idonei all’attuazione di tale pratica e, infine, tra le condizioni ordina- 
mentali viene rilevata l’assenza di sezioni specializzate e di una adeguata 
formazione e specializzazione dei giudici coinvolti.
Una delle difficoltà che pone la questione dell’ascolto è data dalla effet­
tiva capacità o volontà del fanciullo di esprimersi, e dalla sua tendenza a 
essere come gli altri vogliono che sia, tendenza che può portarlo non tanto 
a manifestare le sue posizioni quanto piuttosto a risultare gradito al suo 
interlocutore, impedendo in tal modo l’instaurarsi di un vero e proprio 
dialogo (Dell’Antonio, 1990). Altra motivazione che può rendere diffi­
coltoso l’ascolto è la consapevolezza che l’analisi di realtà a cui può essere 
condotto il minore può mettere in crisi le difese e gli equilibri personali e 
relazionali che negli anni si è costruito (ibidem). Il minore, inoltre, potreb­
be rimanere deluso nello scoprire che il suo punto di vista, seppure ascoi 
tato, non viene realmente preso in considerazione (Emery, 2003; Gentry, 
1997). Va infatti anche considerata la possibilità, qualora venisse fatta per 
lui una scelta difforme da ciò che il minore chiede o si aspetta, che egli 
non sia in grado di capirla e/o di tollerarla e di conseguenza la necessità di 
dover provvedere a un suo sostegno nella crisi personale e relazionale cui 
può andare incontro (Dell’Antonio, 2001; vedi capitolo 4).
Nei confronti dei minori a restringere il campo delle azioni e delle scelte 
attraverso cui i suoi diritti vengono esercitati concorrono sia limiti fattuali, 
sia limiti normativi. I primi sono legati alla specifica condizione ricono- 

---

DALS£ AL COME ASCOLTARE IL MINORE 
19
sciuta al minore, ovvero “il suo sviluppo psicofisico incompleto, la sua non 
compiuta affermazione familiare e sociale, la sua condizione di debolezza 
nei confronti degli adulti, richiedono specifici mezzi di protezione e tutela 
per superare gli ostacoli di fatto che impediscono il pieno sviluppo della 
sua personalità” (Sergio, 1999, p. 590). I limiti normativi comprendono 
quelli relativi a norme che attribuiscono poteri a terzi, ovvero “ai genitori” 
cui la stessa convenzione gnu conferisce:
Il ruolo di guida nell’esercizio dei diritti di libertà da parte dei figli minori, 
oppure al giudice, cui le norme, sia del diritto internazionale, sia del diritto 
italiano, attribuiscono il potere di decidere determinate controversie sulla 
base della previa determinazione del “superiore interesse del bambino” che 
ben può prevalere sull’autonoma determinazione manifestata dal minore 
pure riconosciuto legalmente “capace”. (Fanlo Cortés, 2008, p. 188)
Alcuni di questi punti richiamano alla mente le concezioni tradizionali 
del bambino come “assente” dalla percezione adulta e provvisto di quelle 
caratteristiche psicologiche quali debolezza, immaturità, dipendenza, che 
lo contraddistinguono dalla condizione dell’adulto.
Le più recenti teorie psicologiche tendono, in alcune ricerche, a porre 
l’accento più sulle somiglianze che sulle differenze tra minore età ed età 
adulta, in virtù delle riconosciute competenze del fanciullo nello stabilire 
valide correlazioni tra aspettative e interessi e nell’elaborare progetti ade­
guati per se stesso. Anche nell’ambito della cultura giuridica ciò che si mette 
in dubbio è che sussistano caratteristiche distintive rilevanti tra adulti e 
minori tali da giustificare un trattamento giuridico differenziato, soprat­
tutto relativamente al godimento di diritti (Fanlo Cortes, 2008). Con la 
presenza del bambino nei procedimenti che lo riguardano, tali differenze 
vengono meno dal momento che si incontrano non un pensiero più sem­
plice, quello del bambino, e uno più complesso, quello dell’adulto, bensì 
due diverse complessità nella forma del pensiero (Calle, 2009). Dal pun­
to di vista giuridico l’ascolto è una questione di diritto e non costituisce 
strumento di autodifesa, ma dà forma al diritto del minore a partecipare 
della sua tutela (vedi capitoli 2 e 3).
Bisogna sottolineare, inoltre, che la Convenzione sui diritti del fanciullo, 
seppure riconosca al fanciullo il diritto di esprimersi e di essere preso in 
considerazione dalle autorità giudiziarie e amministrative in quanto per­
sona, ha tuttavia evitato il termine giuridico “minore” ereditato dal diritto 
romano anche nelle lingue del testo ufficiale (francese e inglese). Nella tra­
dizione forense, infatti, tale termine denota uno status d’inferiorità giuri­
dica e sociale, una condizione di sudditanza, di soggezione a poteri altrui, 
e, dunque, di oggetto di diritti piuttosto che di soggetto (Sergio, 1999).

---

20 
BAMBINI IN TRIBUNALE
In un documento che gli adulti indirizzano ai minori, è necessario, allo­
ra, prestare attenzione al senso implicito, oltre che a quello dichiarato, del 
messaggio che viene inviato, in quanto un discorso centrato solo sui “diritti” 
rischia di alimentare, nei minori stessi, aspettative inutili e delusioni inevi­
tabili. Occorre, dunque, ricondurre la questione nell’ambito degli “obblighi 
morali” e dei “doveri” che richiamano il soggetto alle sue responsabilità in 
quanto lui stesso è contemporaneamente titolare di diritti e colui che de­
ve adempiere i doveri. Per dirla con Gandhi, “tutti i diritti degni di essere 
meritati e conservati sono quelli dati dal dovere compiuto”. Con il binomio 
diritti/doveri da un lato si sottolinea la “responsabilità” di chi deve tutelare i 
diritti promossi dalla comunità, diritti considerati indispensabili per la for­
mazione dell’identità dei suoi membri più giovani, dall’altro si promuove 
la responsabilità di impegno di chi, di quei diritti, è soggetto. I diritti/doveri 
del minore riguardano il diritto al riconoscimento di specifici processi di 
formazione delle identità e il dovere a una ricerca di modalità di negozia­
zione dei rapporti di convivenza “comuni” (aa.vv., 1997).
Fanlo Cortés (2008) si sofferma sul termine stesso della minore età, ter­
mine che denota una categoria di soggetti molto eterogenea; da un punto 
di vista tecnico con “minore età legale” si fa riferimento a tutti coloro che 
non hanno raggiunto un certo limite di età utile al compimento di atti 
produttivi di effetti giuridici, dal punto di vista dell’esercizio dei diritti, il 
termine risulta poco proficuo. Nelle Convenzioni internazionali si parla 
di fanciullo, ma tale dicitura non risolve completamente il problema le­
gato alle differenti competenze dei soggetti in via di sviluppo. Parte della 
letteratura specialistica invece distingue due classi di individui, ipetits en- 
fants (minorenni piccoli) caratterizzati da uno stato di dipendenza e vul­
nerabilità e i grands enfants (minorenni grandi) che hanno raggiunto un 
certo grado di sviluppo e maturazione psicofisica nonché una capacità di 
autodeterminarsi responsabilmente. Rispetto ai grand enfants i diritti cui 
facciamo riferimento rientrano in due grandi categorie, la prima riguarda 
i diritti di libertà che comprendono la libertà di opinione, informazione, 
coscienza e religione, e diritto alla privacy; la seconda categoria include 
specifici diritti procedurali previsti dalla Convenzione di Strasburgo e di 
cui centrale è la questione dell’ascolto. Entrambe queste categorie han­
no come obiettivo le tre “P” ovvero Protection, Provision e Partecipation e 
rappresentano un nuovo modo di fare tutela guardando al minore come 
“soggetto che è già cittadino”3 (Moro, 1991).
3. Continueremo peraltro a utilizzare il termine “minore” nella sua accezione di figlio onnicom­
prensiva di tutte le età, in quanto altrimenti sarebbe poi necessario identificare, in base ai procedimenti 
legali, l’età in cui i figli sono petits enfants o grands enfants.
La complessità di ogni statuto dei diritti del fanciullo risiede proprio nel 

---

DAL SE AL COME ASCOLTARE IL MINORE
21
rapporto con gli adulti, innanzitutto con i genitori, che per primi hanno 
la responsabilità fondamentale di assicurare al figlio le condizioni di vita 
necessarie alla sua crescita. La domanda che ci si deve porre è fino a che 
punto gli adulti, siano essi individui o istituzioni, possano interferire in 
maniera legittima nelle scelte compiute dai minori.
Prima della legge 54/2006, la possibilità che il minore venisse “sentito” 
in ambito civile era disciplinata, anche se con intenti e regole diverse, a 
seconda dei procedimenti che lo riguardavano ma in caso di crisi e disso­
luzione del nucleo familiare l’ascolto era previsto soltanto per il divorzio 
e non per la separazione, e limitato ai casi strettamente necessari anche in 
considerazione della sua età.4 Se in Italia il legislatore mostrava una certa 
diffidenza per la pratica dell’ascolto, le Convenzioni internazionali han­
no ribadito con forza il diritto del minore a partecipare in prima persona 
ai procedimenti di modifica della struttura familiare che lo riguardano e 
l’esprimere liberamente la propria opinione su ogni questione che lo in­
teressa viene con la nuova legge a essere recepito in modo più specifico.
4. Art. 4 legge 898/1970 modificata dalla legge 74/1987.
Nelle Convenzioni internazionali viene sancito l’ascolto come diritto 
fondamentale di ogni minore e di ogni età, diritto che viene declinato in 
tre forme specifiche e interdipendenti ovvero il diritto di ricevere ogni 
informazione che lo riguarda, quello di essere consultato e di esprimere 
la propria opinione, e, infine, quello di essere informato sulle conseguen­
ze delle proprie opinioni e sulle eventuali decisioni che lo riguardano 
(Ronfani, 2006).
I contesti dell’ascolto
L’ascolto del minore può avvenire in diverse situazioni, in famiglia ma an­
che in altri ambiti “sociali”: giuridico, scolastico e sociosanitario; anche 
insegnanti, operatori sociali e sanitari, psicoterapeuti, pediatri possono 
essere interpellati per raccogliere notizie o informazioni pertinenti alla 
tutela dell’interesse del minore che potranno essere utilizzate anche in 
ambito giuridico.
Riferendoci più nello specifico all’ambito giuridico innanzitutto va pre­
cisato che diversa è la finalità dell’ascolto se avviene in ambito civile o in 
ambito penale. Per quanto attiene all’ambito penale, da tempo sono state 
emesse delle disposizioni in merito (anche se nella prassi non è sempre 
possibile utilizzare le strutture, i mezzi e le professionalità necessarie). In 
questo ambito si fa riferimento al minore come testimone, quindi è ne- 

---

22 
BAMBINI IN TRIBUNALE
cessarla prima di tutto la valutazione della sua attendibilità, che viene fatta 
dall’esperto in psicologia dell’età evolutiva attraverso un esame delle sue 
capacità cognitive e ideative. Secondo le Linee guida stabilite dall’Ordine 
degli psicologi del Lazio, per esempio, viene ribadito che, nell’ascolto e nella 
valutazione in ambito penale, vanno rispettate le norme legislative che pro­
teggono i diritti del minore, quali la possibilità di ricevere un’informazione 
corretta, completa, accurata e adeguata alle sue capacità sul percorso che lo 
riguarda. Possono essere individuati tre tipi di incarico in base a specifiche 
normative: audizione protetta (art. 398 comma 5 bis c.p.p.), incarico peri­
tale del giudice (art. 221 c.p.p.), consulenza tecnica del Pubblico Ministero 
(pm) (art. 225 c.p.p.). Nell’audizione protetta lo psicologo deve essere in 
grado di condurre il colloquio con il minore non finalizzato alla valuta­
zione clinica, ma orientato a interpretare e riformulare le domande poste 
dal giudice, dal pm e dalle parti attraverso modalità consone allo sviluppo 
cognitivo e linguistico del minore stesso. Nella perizia e nella Consulenza 
tecnica lo psicologo dovrà rispondere a quesiti posti dal giudice o dal pm 
in riferimento all’attendibilità della testimonianza, in senso psicologico e 
non giudiziario. Dovrà valutare la personalità del minore, mentre il giudice 
o il pm dovranno valutare l’attendibilità giudiziaria con gli strumenti pro­
pri del diritto. Emerge qui un aspetto significativo ovvero le competenze 
dell’esperto cui viene affidato l’incarico. L’esperto deve, infatti, avere com­
petenze specifiche: una competenza psicologico/giuridica; una formazione 
psicoterapeutica; una significativa esperienza clinica in psicologia e psico­
patologia dell’età evolutiva, campo estremamente differenziato da quello 
della psicologia dell’adulto; una competenza almeno teorica nell’uso dei 
test psicologici. Gli strumenti utilizzati per procedere all’ascolto sono il col­
loquio, la cui validità dipende da alcune caratteristiche quali l’età, il livello 
di sviluppo del linguaggio, il livello di comprensione, la motivazione, la 
socializzazione, le modalità espressive ed emotive, il livello di suggestiona­
bilità, la presenza di possibili evidenze cliniche e la congruenza, infine, tra 
organizzazione di personalità, narrazione ed eventuali vissuti traumatici 
(vedi capitolo 4). In aggiunta l’esperto può servirsi di strumenti psicodia­
gnostici che comprendono test neuropsicologici, di livello, di personalità 
(questionari o test proiettivi; vedi capitolo 6). Nell’ascolto del minore le 
suddette Linee guida invitano l’esperto, sia in ambito peritale sia di audi­
zione protetta, a interpretare chiaramente il proprio ruolo in senso clinico 
forense distinguendolo sia dall’attività investigativa, propria del sistema 
giudiziario, sia da quella psicoterapeutica, al fine di garantire la tutela psi­
cologica del minore, che dovrà affrontare un iter giudiziario impegnativo. 
La tutela psicologica potrà essere parallela al processo di valutazione peri­
tale in ogni stato e grado del procedimento penale.

---

DAL SE AL COME ASCOLTARE IL MINORE
23
Nella testimonianza, in ambito penale, al minore è richiesto un racconto 
su specifici fatti e accadimenti il cui contenuto assume rilevante impor­
tanza per gli attori coinvolti (giudice, pubblico ministero, avvocato, poli­
zia) che diventano così i veri protagonisti sulla scena. L’interesse è rivolto 
a chi interroga e non a quello che il bambino desidera dire né tantomeno 
ai suoi vissuti (Dell’Antonio, 2001).
Con l’ascolto in ambito civile, invece, non solo si riconosce al minore il 
ruolo di protagonista attivo, ma assumono importanza anche la modali­
tà con la quale egli si racconta e parla della visione che ha del suo mondo 
relazionale e affettivo e, soprattutto, le emozioni che percorrono parole, 
gesti e movimenti. Come sottolineano diversi autori nell’ascolto non con­
ta la ricerca della verità dei fatti, ma la capacità di guardare al bambino in 
quanto persona (Dell’Antonio, 2001; Lombardi, Tafà, 1998).
In ambito civile, nell’evoluzione storica, le varie disposizioni in materia 
di ascolto del minore rimandano a uno scenario alquanto disorganico cui 
ha cercato di rimediare la legge 54/2006 suU’affido condiviso, apportando 
cambiamenti evidenti anche nella terminologia adottata dal legislatore. È 
possibile notare, infatti, che in passato nei testi di legge veniva utilizzato il 
participio passato del verbo sentire e non si parlava in modo specifico di 
audizione.il termine “sentire” fa riferimento a un fenomeno di natura fisi­
ca mentre la parola “ascolto” implica un atto di volontà che si esplicita nella 
possibilità di accettare e capire le comunicazioni verbali e non verbali dell’al­
tro (Fadiga, 2006). Il termine ascoltare, inoltre, fa riferimento a un processo 
che coinvolge profondamente l’adulto in quanto interlocutore. Etimologi­
camente il termine ascolto è un connubio tra il verbo latino colere e la forma 
indoeuropea aus/as, e consiste nel “coltivare mentalmente ciò che si registra 
nell’orecchio, tanto che la parola dell’altro - come un seme - venga raccolta 
e non dispersa, protetta e non deformata” (Moro, 1991, p. 50).
La nuova disposizione dell’art. 155 sexies rubricato dovrebbe, quindi, 
permettere di dare voce ai bisogni del minore che dovrebbe essere “ascol­
tato” e non solo “sentito”. Da un punto di vista psicologico questa dispo­
sizione pone agli esperti, cui il giudice si rivolge, il compito di strutturare 
procedure di osservazione e di colloquio adeguate all’ascolto del minore 
“conteso” differenziandole a seconda della sua età.
Riprendendo Pazè (2003), infatti, le principali questioni da affrontare in 
tema di ascolto nei procedimenti che riguardano i figli contesi possono essere 
ricondotte alle seguenti categorie: chi procede all’ascolto, l’età dell’ascolto, 
gli scopi dell’ascolto, le modalità con le quali procedere all’ascolto.5
5. Questo aspetto sarà sviluppato nella Parte seconda del volume.

---

24
BAMBINI IN TRIBUNALE
Chi procede all’ascolto
Molto si è dibattuto sulla possibilità che il minore venga ascoltato diretta- 
mente dal giudice, oppure da un esperto di sua fiducia. Nel primo caso si 
parla di ascolto diretto e nel secondo di ascolto indiretto. L’ascolto diret­
to è eseguito dal giudice, l’ascolto indiretto, invece, da esperti del settore 
(psicologo, psicoterapeuta, neuropsichiatra, assistenti sociali) nominati ai 
sensi dell’art. 68 c.p.c. per le loro competenze (vedi capitolo 2).
Lo stesso art. 155 sexies non è di aiuto in tal senso. Difatti è stato argo­
mentato che l’ascolto del minore da parte del giudice richiede competenze 
specifiche di cui egli non sempre dispone. In aggiunta, l’accesso del bambi­
no all’interno del contesto giudiziario potrebbe costituire per lui motivo di 
turbamento, anche nel senso ambientale (si pensi alle difficoltà logistiche 
in cui si trovano vari tribunali, alle aule destinate alle udienze o al sovraf­
follamento dei tribunali stessi), o di aggravamento di responsabilità nella 
conflittualità genitoriale. A ciò si aggiunge il problema dell’attendibilità o 
meno di ciò che viene riportato dal minore.
Ricordiamo che mentre nella prassi del Tribunale ordinario si tende a 
privilegiare l’ascolto indiretto, attraverso la nomina di un consulente tec­
nico d’ufficio, il Tribunale dei minori si è spesso orientato verso l’ascolto 
diretto avvalendosi di esperti non togati, i giudici onorari.
Quando il giudice ascolta direttamente il minore, al fine di evitare pos­
sibili induzioni e/o condizionamenti, in alcune sedi di tribunale, vi sono 
protocolli che non sono vincolanti ma precettivi di principi ormai entra­
ti nel quotidiano processuale riguardanti presenza o meno dei difensori, 
presenza o meno dei genitori, verbalizzazione da parte del giudice o del 
cancelliere, presenza in aula di uno psicologo che possa aiutare a decifrare 
più che le parole il comportamento del minore, modalità e luogo di ascolto 
del minore (vedi Appendice A).
Tali protocolli hanno un contenuto variabile, in considerazione delle mo­
dalità del contenzioso, della possibilità di avere aule per l’audizione, della 
presenza di esperto (psicologo o altro) nelle varie sedi giudiziarie. Differen­
ze tra l’uno o l’altro protocollo vi sono soprattutto in ordine alla possibilità 
di ammettere o meno in aula la presenza dei genitori e degli avvocati, alla 
possibilità che questi ultimi facciano domande dirette o le concordino con il 
giudice prima dell’ascolto del minore. Ed è immaginabile il motivo: si tende 
a creare un clima di serenità ove il minore possa esprimersi liberamente e la 
presenza di difensori, nell’immaginario del minore e purtroppo spesso nella 
realtà, può essere elemento ostativo alla “libertà” e autonomia di espressione.
In un recente protocollo stipulato presso il Tribunale dei minori di Ro­
ma (Appendice A) che riguarda peraltro tutti i procedimenti in cui è coin­

---

DAL SE AL COME ASCOLTARE IL MINORE 
25
volto un minore,6 viene definita la possibilità che il minore venga ascoltato 
direttamente dal giudice in "un’aula appositamente attrezzata” e dotata di 
uno specchio unidirezionale. Il protocollo prevede che l’ascolto avvenga 
per i maggiori di dodici anni, mentre nei casi in cui il minore non abbia 
ancora compiuto il dodicesimo anno di età, non si darà luogo all’ascolto se 
non per gravi motivi; l’audizione avrà luogo quando ci sarà accordo in tal 
senso e previa valutazione diretta o indiretta. AI giudice che potrà ascoltare 
il minore, i difensori delle parti potranno dare indicazioni sugli argomen­
ti più significativi per la difesa dei loro assistiti. I genitori ovvero le parti, 
in caso di separazione delle coppie di fatto, non potranno partecipare alla 
sua audizione se non nei casi in cui il giudice lo ritenga opportuno. Prima 
di procedere all’ascolto vero e proprio, è necessario che il minore venga 
messo al corrente di tutte le informazioni necessarie circa le vicende che lo 
riguardano, comprese quelle inerenti alle possibili conseguenze delle sue 
dichiarazioni e alle eventuali decisioni prese dal giudice; il ruolo di “infor­
matore” verrà svolto dal giudice che procederà all’ascolto. Il giudice dovrà 
anche precisare al fanciullo che nella sua decisione finale terrà conto delle 
sue opinioni e che queste faranno parte, rispetto alla decisione, di una serie 
di altri elementi che egli prenderà in considerazione. Se ritenuto opportuno, 
l’audizione potrà essere registrata. Il verbale ottenuto dall’audizione dovrà 
riportare fedelmente le parole dette dal minore stesso e saranno anche ri­
portate eventuali comunicazioni di tipo non verbale. Il minore ha il diritto 
di leggere e sottoscrivere tale verbale. L’audizione potrà non avere luogo nel 
caso in cui il minore abbia già dato la sua opinione presso altre sedi giudi­
ziarie e quindi siano già presenti gli atti della sua “testimonianza” per cui 
un’ulteriore audizione potrebbe essere superflua, oppure non avrà luogo 
nel caso in cui il giudice non la ritenga utile all’interesse del minore stesso.
6. Ovvero i procedimenti relativi all’affidamento del minore stesso, la dichiarazione giudiziale di 
paternità, i procedimenti di adozione e quei procedimenti in cui si discute la rimozione di entrambi 
o di un solo genitore dalla gestione del patrimonio del minore stesso.
A Milano, il protocollo emanato dall’Osservatorio per la giustizia civile 
(Appendice A) prevede che l’ascolto del minore venga disposto al fine di 
prevenire eventuali inasprimenti del conflitto. In esso si legge che:
È auspicabile che l’ascolto, con riferimento anche all’età del minore, venga 
effettuato dal giudice titolare della procedura unitamente al giudice onorario 
ove previsto, ovvero, in mancanza, con la nomina di un ausiliario ex art. 68 
c.p.c. esperto in scienze psicologiche o pedagogiche. Qualora si proceda a 
un ascolto del minore in sede di ctu anche detto incombente avvenga, così 
come per l’ascolto avanti al giudice, senza la presenza delle parti e dei difen­
sori e potrà essere richiesto che rincontro venga videoregistrato e venga rea­
lizzato con modalità di audizione in forma protetta, in locali a essa preposti.

---

26
BAMBINI IN TRIBUNALE
Laddove, invece, debba essere disposta l’audizione del minore inferiore di 
anni dodici, il giudice potrà, in ogni momento avvalersi della competenza 
di un esperto, nominato ausiliario ex art. 68 c.p.c., ovvero di una ctu, per 
la valutazione della “capacità di discernimento”, o della difficoltà o del pre­
giudizio che l’espletamento dell’ascolto diretto potrebbe arrecare al minore.
Laddove venga realizzato un ascolto “diretto” da parte del giudice, è im­
portante che il giudice impari quello che Pazè (2003) definisce l’alfabeto 
della relazione con il minore, ovvero le regole base riguardanti il porsi in 
relazione con il minore, dal momento che senza relazione non può esistere 
ascolto. L’ascolto da parte del giudice, quindi, non può e non deve limitarsi 
all’audizione di ciò che il minore esprime verbalmente, ma estendersi a 
tutta l’area del non verbale e ciò al fine di sostenere i figli nel loro itinera­
rio di sviluppo verso la maturità.
Secondo Pazè (2003) sono dieci i punti fondamentali che compongo­
no tale alfabeto:
- Il minore deve essere informato in precedenza dell’incontro e delle 
condizioni del suo svolgimento.
- È necessario realizzare un setting adeguato, non normativo; nei casi in cui 
il giudice si veda costretto ad ascoltare il ragazzo nella propria stanza, è 
opportuno che gli sieda accanto e che non stia dall’altra parte del tavolo.
- Un ascolto a due è preferibile affinché il minore si trovi in condizione 
di parlare.
- È necessario lavorare accuratamente sull’accoglienza in modo da met­
tere il minore a proprio agio. Il giudice deve presentarsi puntualmente 
al minore e informarlo sulle motivazioni per cui ha richiesto l’incontro.
- Il giudice deve mettersi in posizione di ascolto attivo e dare spazio al 
racconto del minore.
- Il giudice deve far valere il principio della sincerità, ovvero non deve 
ingannarlo facendogli credere di mantenere il segreto sull’oggetto del 
giudizio.
- Il giudice deve acquisire una capacità di linguaggio adeguata all’età del 
minore, evitando gerghi tecnici che creino distanza.
- Il giudice non deve formulare domande se non prima di avere cono­
sciuto il bambino, aver instaurato con lui un rapporto di fiducia e averlo 
ascoltato.
— Il giudice deve evitare il rischio di una possibile manipolazione 
dell’ascolto, ovvero non tentare di far dire al bambino qualcosa che 
possa confermare ciò che lui già crede, conosce, o desidera.
- Alla fine il giudice può spiegare al bambino il significato che ha avu­
to quell’incontro e, per quanto possibile, la natura e il contenuto delle 

---

DAL SEAL COME ASCOLTARE IL MINORE 
TI
decisioni che potranno riguardarlo e assicurandogli di tenere conto di 
ciò che ha detto anche se la decisione potrà essere diversa.
Dalla prospettiva dell’adulto interlocutore, dunque, si tratta di un ascol­
tare empatico, che implica la capacità di stabilire una relazione-comuni­
cazione adeguata, comprenderne il vissuto, decodificarne i messaggi im­
pliciti e mantenere al tempo stesso una distanza mentale che impedisca 
“l’identificazione del proprio ‘io bambino’ con quello del minore” (De 
Luca, 1998, p. 64). Le caratteristiche e le modalità dell’ascolto indiretto 
saranno approfondite nella Parte seconda del volume.
Età dell’ascolto
Nella normativa attuale l’ascolto del figlio “conteso” viene principalmente 
ricondotto a due elementi: l’età anagrafica e la capacità di discernimen­
to. Al di sopra dei dodici anni l’obbligo di sentire il minore da parte del 
giudice prescinde dalla capacità di discernimento, mentre al di sotto di 
questa età l’obbligo di ascolto viene legato a quella capacità che, una volta 
accertata, lo rende obbligatorio. Tuttavia, la subordinazione dell’ascolto 
del bambino che non abbia compiuto i dodici anni al raggiungimento 
della capacità di discernimento pone il problema di come accertarla. È 
stato osservato che tale nozione, per la sua genericità e il suo rinvio alle 
scienze psicologiche, non definisce con precisione il momento in cui una 
tale capacità si acquisisca. Inoltre la capacità di discernimento cambia e si 
sviluppa, quindi occorrerebbe definire a quale livello essa debba valutarsi 
come raggiunta o sufficiente.
La capacità di discernimento
In ambito giuridico la capacità di discernimento è indispensabile per po­
ter dedurre l’attendibilità delle decisioni e delle affermazioni del minore 
e conseguentemente, la possibilità o meno, per il giudice, di tenerne con­
to nella decisione conclusiva (Dell’Antonio, 1990). Il termine discernere 
deriva dall’omonimo vocabolo latino e indica la capacità di distinguere 
bene, con gli occhi o con la mente, di giungere a conoscere, ma il suo ac­
certamento diventa problematico in quanto la normativa italiana non ne 
fornisce una definizione univoca. Il concetto di “capacità di discernimento” 
è stato mutuato nella legislazione italiana dal testo francese della Conven­
zione onu sui diritti del fanciullo. Il testo inglese di tale convenzione non 
parla di discernement ma di “child who is capable of forming his or her own 

---

28
BAMBINI IN TRIBUNALE
views” facendo riferimento, dunque, alla capacità del minore di formarsi 
una propria visione e opinione delle cose (Fadiga, 2006).
Il Rapporto esplicativo della Convenzione sui diritti del fanciullo rimette 
agli Stati il compito di stabilire liberamente i criteri in base ai quali poter valu­
tare se il minore è capace di esprimere e fornire la sua opinione. A differenza 
della giurisprudenza penale minorile, la giurisprudenza civile peraltro non 
ha ancora elaborato la capacità di discernimento in quanto categoria giuri­
dica (Cesaro, 2006). Secondo Cesare ogni bambino acquisisce competenze 
di autonomia di pensiero e di discernimento in tempi e modi differenti per 
cui essa dovrebbe essere valutata facendo riferimento alla specifica vicenda 
umana e processuale e tenendo conto dei condizionamenti cui il minore può 
essere esposto. Altro interrogativo che viene posto riguarda il timing della 
valutazione della capacità di discernimento, ovvero se debba essere presa in 
considerazione ex ante oppure ex post l’ascolto del minore (ibidem).
Secondo Pazè (2003) per attribuire un contenuto all’espressione occorre 
riferirsi al suo significato storico e psicologico. Sotto il profilo storico nella 
nostra cultura la capacità di discernimento veniva ritenuta acquisita in­
torno ai sei/sette anni. A quest’età, secondo la Chiesa cattolica, il bambino 
inizia a comprendere il significato di scelte di fede e di condotta, dunque 
è capace di peccato mortale e può essere ammesso alla confessione e alla 
comunione. In parallelo anche la scuola inizia a sei anni. La letteratura 
nell’ambito della psicologia concorda nel sostenere che il bambino pos­
siede delle competenze fin dalla nascita e ciò sia a livello sociocognitivo sia 
a livello emotivo e relazionale, competenze che gradualmente evolvono e 
si affinano grazie alle stimolazioni dal contesto familiare e sociale. È im­
portante citare, a questo punto, gli studi della psicologia dello sviluppo, 
attraverso teorici come Piaget (1967), Vygotskij (1990), Bandura (1996), 
che convalidano la concezione per cui nell’arco che va dai sei agli otto anni 
il bambino normalmente acquisisce certe categorie di pensiero logico, il 
principio di realtà e il senso morale. A partire dagli otto anni un bambino 
sviluppa delle competenze concettuali che accresce per livelli successivi fino 
al raggiungimento, a partire dai dodici anni, delle capacità logico formali 
e si pongono così le basi per la strutturazione di una capacità di pensiero 
più astratto, non strettamente legata al piano pratico.7
7. Per approfondimenti vedi il capitolo 4 in questo volume.
8. Come anticipato nella Presentazione, Sergio (2003) definisce la capacità di discernimento come 
la “consapevolezza in concreto raggiunta nelfambito delle relazioni personali del minore, l'attitudine 
a orientarsi e determinarsi in ordine alle conseguenti scelte esistenziali” (p. 2).
Nell’ottica giuridica la capacità di discernimento sembra indicare due 
aspetti differenti: la capacità del bambino di capire ciò che è più utile per 
lui e la capacità di prendere decisioni autonome.8 Tuttavia, in ambito psi­

---

DAL SE AL COME ASCOLTARE IL MINORE
29
cologico, sappiamo che questi due aspetti sono molto differenti tra loro, 
come lo sono i relativi livelli maturativi necessari: il primo implica una 
semplice valutazione dei propri bisogni e l’elaborazione di strategie volte 
a soddisfarli, ma bisogna capire se è in grado di posporre i vantaggi se­
condari alla soddisfazione di quelli primari; il secondo, invece, implica la 
capacità di formulare opinioni e scelte personali, dunque presuppone una 
personalità già abbastanza strutturata e matura. Per quanto riguarda la 
prima capacità, ovvero “capire ciò che è utile”, essa può essere già acquisita 
nel primo anno di vita, momento in cui il bambino tende a ripetere azio­
ni agite inconsapevolmente e che gli hanno procurato piacere e soddisfa­
zione, e a evitare la ripetizione di quelle che gli hanno procurato dolore e 
frustrazione. Già al primo anno di vita, dunque, il bambino è in grado di 
attuare strategie per soddisfare i suoi bisogni e anche per controllare la si­
tuazione e prevederne gli esiti. I suoi comportamenti, all’inizio, sono agiti 
principalmente per soddisfare l’istinto di preservare al meglio la vita dal 
punto di vista sia materiale sia affettivo. Rientra tra questi comportamenti 
quello che Bowlby ha definito, all’interno della teoria dell’attaccamento, 
la continua ricerca e vicinanza del caregiver. Negli anni successivi, l’istinto 
vitale si estende sempre più in quanto il soggetto in via di sviluppo neces­
sita dell’approvazione e dell’appoggio delle figure significative per poter 
successivamente sviluppare un’immagine positiva di sé, fiducia in se stesso 
e quindi approdare a una possibile autonomia. Fin dai primi anni di vita 
il bambino si costruisce una capacità di comprensione sulle dinamiche 
relazionali della propria famiglia: tra le persone che lo circondano sarà, 
infatti, in grado di capire quali sono le più attente e disponibili a prendersi 
cura di lui (Dell’Antonio, 1990).
È necessario, comunque, tener presente l’importanza che le figure ge- 
nitoriali hanno nello sviluppo e nell’acquisizione della capacità di discer­
nimento: l’autonomia che un bambino riesce a raggiungere è determina­
ta, infatti, anche dalle dinamiche familiari e in particolare da quelle che 
coinvolgono la coppia genitoriale. I genitori, in particolare quelli che si 
separano, spesso si trovano a mantenere il focus attentive sulle proprie 
emozioni, sui propri pensieri e bisogni e a gestire cambiamenti a livello sia 
pratico sia emotivo di personale interesse. Ne consegue un declino della 
capacità genitoriale (Cigoli, 1998), in quanto spesso i genitori diventano 
meno attenti alle richieste dei figli (Dowling, Gorell Barnes, 2004). Se gli 
adulti di riferimento si dimostrano poco disponibili, il legame complesso 
che il bambino ha con loro fa sì che egli non riesca a uscire dalla posizione 
di dipendenza in cui si trova e che addirittura tale dipendenza si rafforzi. 
La reazione che ne consegue è spesso un adeguamento del bambino alla 
volontà di due genitori in conflitto tra di loro, adeguamento che può es­

---

30
BAMBINI IN TRIBUNALE
sere considerato un arcaico meccanismo difensivo in quanto rappresenta 
l’unico modo di tenere legate a sé le persone più importanti per lui, no­
nostante tale modo possa generare conflitti di lealtà. Questi meccanismi 
tenderanno a stabilizzarsi nel futuro anche se il bambino sarebbe poten­
zialmente in grado di operare, cogliere e valutare in modo più oggettivo la 
realtà che lo circonda. Il legame che una famiglia di questo tipo instaura, 
dunque, non è basato sulla fiducia reciproca, bensì sul timore del bambino 
di perdere l’affetto di uno o di entrambi i genitori o addirittura di essere 
da loro danneggiato (Dell’Antonio, 1990). Evidenze empiriche {ibidem) 
mostrano che bambini in età scolare, figli di genitori separati, rifiutava­
no di incontrare un genitore, in genere quello non affidatario, non tanto 
a causa dell’astio nei confronti del genitore stesso, bensì per il timore di 
perdere l’affetto e l’appoggio di quello affidatario da cui i bambini erano, 
evidentemente, estremamente dipendenti? Esistono anche casi in cui un 
genitore stabilisce con il proprio figlio un legame di reciproca dipendenza 
in quanto è il bambino a rappresentare l’unica fonte di gratificazione affet­
tiva per il genitore stesso, o ancora, casi in cui il genitore - se non riesce a 
elaborare il sentimento di lutto e fallimento che l’atto separativo compor­
ta - si “aggrappa” a ciò che vede come l’unica cosa rimasta della famiglia 
che aveva: il figlio. In tal caso il bambino potrebbe sentirsi indispensabile 
per il genitore e in questa sensazione potrebbe trovare le sicurezze di cui ha 
bisogno, anche se un simile atteggiamento potrebbe comportare, in futu­
ro, delle situazioni di invischiamento, confusione o inversione di ruoli che 
impediranno al bambino stesso di effettuare un sano distacco c, quindi, 
di sviluppare una propria autonomia. In casi come quelli sopra descritti, 
il minore tiene conto della realtà soggettiva e relazionale che ha vissuto e 
che sta vivendo. In un contesto come quello di un tribunale, egli sarà por 
tato a dare al giudice, o al suo consulente, una soluzione per se stesso che, 
seppur difficile da definire autonoma, è comunque da considerarsi sua, 
poiché rappresenta la soluzione migliore per lui in quel momento. Una 
scelta di diverso tipo potrebbe essere inaccettabile e intollerabile per il mi­
nore stesso provocando anche sentimenti di tipo aggressivo verso gli altri 
ma anche verso se stesso. Questo ci riporta a un tema importante, quel­
lo della differenziazione del sé nella propria famiglia di origine (Bowen, 
1979). Secondo Bowen maggiore è l’attaccamento emotivo non risolto, 
ovvero la dipendenza affettiva dai propri genitori, minore sarà il livello di 
differenziazione raggiunto dalla persona. Tutti i soggetti possono essere 
classificati lungo un continuum: a un estremo ci sono coloro che hanno 
conquistato una propria identità e autonomia, non sono dipendenti dalle
9. Su questo argomento vedi il capitolo 5 in questo volume. 

---

DAI. SE AL COME ASCOLTARE IL MINORE 
31
conferme degli altri e sono sicuri di se stessi e delle posizioni che assumo­
no; all’altro estremo ci sono coloro che sono estremamente dipendenti 
dall’approvazione e dal giudizio degli altri, poco differenziati, che occu­
pano la maggior parte del loro tempo a cercare e mantenere il sostegno, 
l’amore e il consenso degli altri, facendo dipendere da questo i loro modi 
di agire, di pensare e di fare scelte per il futuro.
La letteratura neH’ambito della psicologia concorda nel sostenere che 
il bambino possiede delle competenze fin dalla nascita e ciò sia a livello 
sociocognitivo sia a livello emotivo e relazionale, competenze che gradual­
mente evolvono e si affinano grazie alle stimolazioni dal contesto familia­
re e sociale. La comprensione sociale del minore trova il suo presupposto 
nella possibilità che egli ha avuto di costruirsi una teoria della mente degli 
altri (Re, Vicini, 2005).
In conclusione ricordiamo che la capacità di discernimento può essere 
considerata come una “competenza specifica” del bambino strettamente 
legata alle sue capacità cognitive e relazionali che fa riferimento alla capa­
cità di capire ciò che è utile per sé, all’abilità nel valutare i propri bisogni 
e adottare strategie utili per il loro soddisfacimento, e alla possibilità di 
prendere decisioni e fare scelte in maniera autonoma, a prescindere da 
eventuali condizionamenti.
Le finalità dell’ascolto
Per il giudice l’ascolto del “minore conteso” ha due importanti finalità (Pazè, 
2003): a) vedere fisicamente il minore e avere la possibilità di “sentire” il 
suo disagio, raccogliere le sue opinioni, i suoi desideri e individuare pro­
getti possibili; b) consentire una valutazione critica delle informazioni che 
provengono attraverso le relazioni degli operatori sociali o degli esperti da 
lui interpellati. La presa in considerazione delle sue opinioni deve valere 
sia al momento dell’ascolto vero e proprio sia al momento della decisione. 
Pertanto il giudice dovrà prenderne effettivamente in esame l’opinione e ri­
portarne il pensiero nella motivazione della decisione finale, anche quando, 
in base anche ad altri elementi raccolti e valutati, darà disposizioni diverse 
perché il suo compito è la tutela dell’interesse del minore. In quest’ottica 
l’ascolto ha come soggetto attivo il minore e si configura come lo strumento 
migliore per raccogliere la manifestazione di desideri, emozioni e opinioni 
del fanciullo stesso, considerando che egli potrebbe essersi formato certe 
opinioni anche in base a informazioni parziali o manipolate dagli adulti cui 
fa riferimento. Attraverso l’ascolto il minore è presente nel procedimento, 
senza diventarne parte e diventa compartecipe consapevole del progetto 

---

32
BAMBINI IN TRIBUNALE
che lo riguarda. Definito in termini più strettamente giuridici, l’ascolto dà 
forma al diritto del minore di partecipare alla sua tutela.
Più in generale con l’ascolto del figlio conteso ci si propone di com­
prendere il ruolo che egli assume all’interno del suo contesto di vita e di 
sintonizzarsi con il suo mondo interno e la sua visione degli eventi. Affin­
ché ciò diventi possibile l’attenzione deve essere rivolta non soltanto verso 
gli aspetti oggettivi (situazioni, contesti, eventi), ma anche verso gli aspetti 
soggettivi che riguardano il modo con cui vengono attribuiti significati a 
cose ed eventi e, non in ultimo, al modo in cui viene organizzato il pro­
getto di vita esistenziale e di crescita del minore (Lombardi, Tafà, 1998).
Il diritto del minore all’ascolto, infatti, attiene alla soggettività giuridica 
del minore stesso, soggettività che chiama in causa l’idea di un bambino 
costruttore attivo della propria crescita, con specifiche competenze sul 
piano cognitivo, nelle relazioni con i pari e con gli adulti e sul piano del 
ragionamento morale. In quest’ottica, allora, la capacità di discernimento 
va intesa come capacità di gestire le relazioni, abilità questa che le scienze 
psicologiche collocano già nella prima infanzia (Ronfani, 2006).
Se prima della legge 54/2006 l’ascolto poteva servire a raccogliere ele­
menti per individuare il “genitore psicologico” (Goldstein, Freud, Solnit, 
1980), il genitore con cui il figlio ha o potrebbe avere maggiore “empatia”, 
“confidenza” per indicare a chi affidarlo, attualmente, l’ascolto può servire 
a decidere in che modo il figlio può “coordinarsi” tra due case, in che cosa 
un genitore è più competente e utile alla sua formazione, che cosa ne pensa 
dell’organizzazione attuale e futura, e quali sono i suoi vissuti in merito, 
per favorire la capacità di ascolto da parte di entrambi i genitori nel tenere 
conto delle capacità, inclinazioni e aspirazioni dei figli.
Flaminia e Mirella hanno rispettivamente dieci e otto anni, sono affidate a en­
trambi i genitori e trascorrono quattordici giorni e dodici notti con il padre e 
quattordici giorni e sedici notti con la madre. Il tempo in pratica è ugualmen­
te diviso tra i due genitori, l’unica differenza è che la domenica notte le minori 
dormono sempre con la madre. Il conflitto tra i genitori verte proprio su questa 
suddivisione poiché la madre ha fatto ricorso sostenendo che le bambine, a casa 
del padre che convive con una partner e le sue figlie, sono a disagio, per cui chie­
de una drastica riduzione dei tempi del padre. La consulenza mette in evidenza, 
attraverso visite domiciliari, osservazione delle relazioni familiari e colloqui con 
le bambine, che non ci sono manifestazioni di disagio, che le minori sono ugual­
mente affezionate a entrambi i genitori, che hanno una loro camera in entrambe 
le case e si trovano a loro agio nelle due abitazioni, sia quella materna che in quella 
paterna. Gli stili delle due abitazioni sono differenti e rispecchiano gli stili degli 
abitanti: moderno, c “informale” oltre che femminile e giovane quello della ma­
dre, più classico, strutturato e ordinato quello del padre. In entrambe le minori 
mostrano “padronanza dello spazio”. Lo scambio relazionale con gli altri mem­

---

DAL SE AL COME ASCOLTARE IL MINORE 
33
bri della famiglia, sia nell’uria che nell’altra abitazione, risulta positivo e caldo, le 
minori ricevono le adeguate attenzioni, sia a livello più concreto che a livello più 
strettamente emotivo. Durante il colloquio con entrambe Flaminia si è mostrata 
come “la portavoce della sorella”. Viene esplorata la loro quotidianità: le attività 
che svolgono, la scuola, il rapporto con i compagni, come trascorrono il tempo 
con la madre e come con il padre (weekend, vacanze estive, vacanze natalizie, 
settimana bianca ecc.), il rapporto tra loro e con le figlie della nuova compagna 
del padre. Per esempio, raccontano che l’ultimo weekend l’hanno trascorso con 
la mamma e sono andate a casa dei nonni. Quello precedente, invece, l’hanno 
trascorso con il padre a Villa Borghese in bicicletta; Mirella dice di essere caduta 
mentre andava in bicicletta ma di non essersi fatta male. Entrambe concordano 
che stanno in classi diverse e hanno regole diverse. Rispetto al rapporto con le figlie 
della nuova compagna del padre, Flaminia racconta che “Quando c’è Eleonora, la 
compagna del padre, sono simpatiche, non pensano a noi, stanno con la madre; 
mentre quando non c’è Eleonora sono tutte perfettine e sono un po’ antipatiche”. 
Relativamente al loro rapporto Mirella afferma che quando gioca con la sorella a 
“principe e principessa” è costretta sempre a fare “il maschio”, e non sa fare più la 
femmina; “la femmina è sempre quella più comodina”, e “mi fa fare sempre tutto 
a me”. In questa situazione l’affido condiviso con relativa ripartizione dei tempi 
viene confermato in quanto non sono stati rilevati i disagi nei rapporti col padre 
che erano stati indicati dalla madre.
Altro scopo fondamentale dell’ascolto è quello di cercare di aiutare il 
minore a superare eventuali rifiuti nei confronti di un genitore.
Riccardo e Valerio hanno dodici e sette anni, vivono con il padre, la madre li ha 
lasciati quando erano molto piccoli per intraprendere una nuova relazione. I fi­
gli non vedono la madre se non alla presenza del padre. La Consulenza tecnica 
mette in evidenza non solo la dinamica della triangolazione dei figli nel conflitto 
genitoriale, ma la loro coalizione con il padre che si attua nel rifiuto, in particolare 
da parte del primogenito, nei confronti della madre. Il figlio minore presenta un 
comportamento di maggiore avvicinamento verso la figura materna, comporta­
mento che, tuttavia, viene soffocato dalla eccessiva protezione di Riccardo e dalle 
critiche che egli muove verso la madre (ci ha abbandonato'.). La prescrizione di 
incontri protetti e di interventi di sostegno alla genitorialità cercherà di sbloccare la 
situazione in quanto entrambi i figli si sentiranno “liberi” di frequentare la madre.
Concludiamo rimarcando la necessità di puntare alla “continuità” non 
solo nello stile di vita del minore, ma anche nelle sue relazioni con le figure 
significative, e ponderare le decisioni mirando alla salvaguardia di entram­
bi i rami genitoriali e generazionali. Per il minore si potrebbe evidenziare, 
infatti, un rischio evolutivo laddove si metta in crisi il diritto di accesso 
alle sue “radici”. La nuova normativa ribadisce con forza questo diritto e 
costituisce un’opportunità per i minori contesi di mantenere un legame 
significativo con la propria storia familiare.

---

34
BAMBINI IN TRIBUNALE
Riferimenti bibliografici
aa.vv. (1997), Uno statuto dei diritti e dei doveri del minore. Presidenza del Consiglio 
dei Ministri, Istituto Poligrafico e Zecca dello Stato, Roma.
Atwood, B.A. (2003), “The child’s voice in custody litigation: An empirical survey 
and suggestions for reform”. In Arizona Law Review, 45, pp. 628-670.
Baylan, J., Dalrymple, J. (2003), Understanding Advocacy for Children and Young 
People. Open University Press, Maidenhead.
Bandura, A. (1996) (a cura di), Il senso di auto-efficacia. Aspettative e azione. Tr. it.
Edizioni Erickson, Trento 1996.
Bowen, M. ( 1978), Dalla famiglia all’individuo. Tr. it. Astrolabio, Roma 1979.
Bowlby, J. (1980), Attaccamento e perdita, voi. 3: La perdita della madre. Tr. it. Bo- 
ringhieri, Torino 1983.
Butler, I., Scanlon, L., Robinson, M., Douglas, G., Murch, M. (2003), Divorcing 
Children: Childrens Experience of Their Parents' Divorce. Jessica Kingsley Publi­
shers, London.
Calle, M.C. (2009), “Ieri e domani: quale ruolo del giudice onorario nel tribunale 
specializzato?”. In Minorigiustizia, 4, pp. 261-275.
Cesaro, G. (2006), “L’ascolto del minore nella separazione di genitori: le riflessioni 
della difesa”. In Minorigiustizia, 4, pp. 155-163.
Cigoli, V. (1998), Psicologia della separazione e del divorzio. Il Mulino, Bologna.
Dell’Antonio, A. (1990), Ascoltare il minore. L’audizione dei minori nei procedimenti 
civili. Giuffrè Editore, Milano.
Dell’Antonio, A. (2001), La partecipazione del minore alla sua tutela. Giuffrè Edi­
tore, Milano.
De Luca, M.L. (1998), “L’audizione del minore nel processo civile come diritto e 
come strumento probatorio”. In Minorigiustizia , 4, pp. 55-70.
Dowling, E., Gorell Barnes, G. (2001), Lavorare con i bambini e i genitori nel pro­
cesso di separazione e divorzio. Tr. it. Franco Angeli, Milano 2004.
Elrod, L.D. (2007), “Client-directed lawyers for children: It is the‘right’thing to do”. 
In Pace Law Review, 27, pp. 869-920.
Emery, R.E. (2003), “Children’s voices: Listening - and deciding - is an adult respon­
sibility”. In Arizona Law Review, 45, pp. 621-627.
Fadiga, L. (2006), “Problemi vecchi e nuovi in tema di ascolto del minore”. In Mi­
norigiustizia, 4, pp. 132-143.
Fadiga, L. (2008) (a cura di), Manuale di Diritto minorile. Zanichelli, Bologna.
Fanlo Cortés, I. (2008), Bambini e diritti. Una relazione problematica. Giappichel­
li, Torino.
Fivaz-Depeursinge, E., Corboz-Warnery, A. (1999), Il triangolo primario. Tr. it. 
Raffaello Cortina, Milano 2000.
Foti, C. (1993), “Quando si dice ascolto”. In Minorigiustizia, 2, pp. 30-37.
Gentry, D. (1997), “Including children in divorce mediation and education: Poten­
tial benefits and concerns”. In Families in Society: The Journal of Contemporary 
Human Services, pp. 307-315.
Goldstein, J., Freud, A., Solnit, A.J. (1980), Beyond the Best Interests of the Child. 
Free Press, New York.
Kelly, J.B. (2002), “Psychological and legal interventions for parents and children in 
custody and access disputes: Current research and practice”. In Virginia Journal 
of Social Policy & the Law, 10, pp. 129-163.

---

DAL SE AL COME ASCOLTARE IL MINORE 
35
Kelly, J.B. (2003), “Parents with enduring child disputes: Focused interventions 
with parents in enduring disputes”. In Journal of Family Studies, 9(1), pp. 51-62.
Lombardi, R., Tafà, M. (1998),“Ascoltare il minore ovvero entrare in relazione”. In 
Minorigiustizia, 4, pp. 78-82.
Malagoli Togliatti, M., Montinari, G. (1995) (a cura di), Famiglie divise. Diversi 
percorsi tra giudici, consulenti e terapeuti. Franco Angeli, Milano.
Malagoli Togliatti, M., di Benedetto, R. (2007), “Ascoltare il minore nella con­
sulenza tecnica d’ufficio”. In Link - Rivista scientifica di psicologia, 10, pp. 16-22.
Martinelli, P. (2006), “Spunti di aggiornamento sugli ascolti del minore”. In Mi­
norigiustizia, 4, pp. 148-154.
McIntosh, J.E., Wells, Y.D., Long, C.M. (2007),“Child-focused and child-inclusive 
family law dispute resolution: One year findings from a prospective study of out­
comes”. In Journal of Family Studies, 13(1), pp. 8-25.
Moro, A.C. (1991), Il bambino è un cittadino. Mursia, Milano.
Morrow, V. (1999), “We are people too: Children’s and young people’s perspectives 
on children’s rights and decision-making in England”. In International Journal of 
Children's Rights, 7, pp. 455-475.
Occhiogrosso, F.P. (2008), “La mediazione nella giustizia minorile”. In Picardi, 
A. (a cura di), Minori, famiglia, persona. Quale giudice? Franco Angeli, Milano, 
pp. 161-191.
Pazè, P. (2003), “I provvedimenti giurisdizionali per il minore nella crisi della fami­
glia e nella crisi del rapporto genitore/prole”. Convegno Nazionale, Roma, 17-19 
novembre.
Piaget, J. ( 1967), La costruzione del reale nel bambino. Tr. it. La Nuova Italia, Firenze 1973.
Pryor, J., Emery, R.E. (2004), “Children of divorce”. In Pufall, P.B., Unsworth, R.P.
(2004) (a cura di), Rethinking Childhood. Rutgers University Press, New Brun­
swick, nj, pp. 170-190.
Re, P., Vicini, S. (2005), “L’ascolto indiretto: Indagine dei Servizi Territoriali”. In II 
diritto di famiglia e della persona, 34, pp. 1259-1309.
Ronfani, P. (2006), “Le buone ragioni a sostegno della pratica dell’ascolto”. In Mi­
norigiustizia, 4, pp. 144-154.
Saposnek, D.T. (1998), Mediating Child Custody Disputes: Revised Edition. Jossey- 
Bass Publishing, San Francisco.
Sergio, G. (1999), “L’ascolto del minore e la giustizia”. In Famiglia e diritto, 6, pp. 
590-600.
Vygotskij, L.S. (1934), Pensiero e linguaggio. Tr. it. Laterza, Roma 1990.
Wallerstein, J.S., Tanke, T.J. (1996), “To move or not to move: Psychological and 
legal considerations in the relocation of children following divorce”. In Family 
Law Quarterly, 30, pp. 305-332.
Warshak, R.A. (2003), “Payoffs and pitfalls of listening to children”. In Family Re­
lations, 52, pp. 373-384.

---

---

Appendice A
Protocolli per l’audizione del minore
Tribunale dei minori di Roma1
1. F. Storace, G. Cassini, M. Brienza, Tribunale dei minori di Roma. Centro studi — Commissione 
famiglia e minori, Roma 7 maggio 2007.
1. Procedimenti nei quali è obbligatoria l’audizione del minore
Stante il portato ampio e cogente della normativa richiamata, ed in particolare 
dell’art. 12 L. 176/1991, si ritiene che sia necessario procedere all’audizione del 
minore dodicenne:
- in tutti i procedimenti relativi all’affidamento del minore;
- nei procedimenti de potestate ex artt. 330 e 333 c.c.;
- nel procedimento per la declaratoria dello stato di adottabilità;
- nell’azione ex art. 250 c.c.;
- 
nella dichiarazione giudiziale di paternità;
- 
nella legittimazione per provvedimento del giudice ex art. 284 c.c.;
- 
nel procedimento ex art. 334 c.c. per la rimozione di uno o di entrambi i ge­
nitori nell’amministrazione del patrimonio del minore;
- nei procedimenti di adozione, nazionale ed internazionale, e in quella disci­
plinata dall’art. 44 L. 184/1983.
2. Audizione del minore infradodicenne
Per quanto concerne la facoltà di audizione del minore infradodicenne:
1. non si darà luogo all’audizione se non risulteranno seri motivi per darvi luogo;
2. 
si darà luogo all’audizione, quando vi sarà accordo in tal senso;
3. in difetto di accordo:
a. 
il giudice procederà all’audizione se vi è prova in atti della capacità di discer­
nimento del minore;
b. 
se non vi è prova in atti della di lui capacità di discernimento, il giudice potrà 
delegare i Servizi territoriali dando loro mandato di acquisire elementi per 
valutarne la capacità di discernimento, riservandosi sulla eventuale successiva 
audizione.

---

38
BAMBINI IN TRIBUNALE
3. Luogo dell’audizione
Il luogo in cui si svolge l’udienza di audizione dovrà contemperare le esigenze 
delle garanzie del giusto processo e la assoluta tutela e salvaguardia psicofisica 
del minore, della sua serenità e della sua libertà di opinione. A tal fine si auspica 
che sia al più presto predisposta un’aula del Tribunale appositamente attrezzata 
- divisa in due stanze separate da uno specchio unidirezionale - in modo che il 
minore sia ascoltato da un’unica persona ma alla presenza distante e discreta, al 
di là dello specchio unidirezionale, anche dei difensori delle altre parti, nonché 
del curatore del minore se nominato, garantendo così contraddittorio e diritto 
di difesa in quello che è comunque un momento processuale. Tale aula sarà uti­
lizzata almeno nei casi più delicati.
4. Soggetti dell’audizione
Il minore dovrà essere ascoltato direttamente dal giudice; nei procedimenti di­
nanzi al Tribunale per i minorenni potranno essere anche delegati dal Collegio un 
giudice togato e/o un giudice onorario congiuntamente, se richiesto dalle parti o 
dai loro difensori e se possibile.
5. Presenza dei difensori, loro doveri e facoltà.
Esclusione della presenza delle parti, se non opportuna
I difensori delle parti costituite, anteriormente all’inizio dell’udienza, potranno for­
nire al giudice indicazioni su argomenti significativi. I difensori hanno il diritto di 
partecipare all’udienza di audizione, attenendosi alle regole qui di seguito precisate 
a salvaguardia e garanzia della serenità e libertà del minore. I difensori delle parti 
adulte non avranno alcun contatto con il minore, né prima né dopo l’audizione 
dello stesso. Se presenti all’audizione non interferiranno in alcun modo, mantenen­
do un comportamento silenzioso e non invasivo, rispettoso della serenità e libertà 
di espressione del minore. Ciascuno dei difensori inviterà il proprio assistito ad un 
atteggiamento responsabile nei confronti del minore raccomandando di evitare 
ogni forma di suggestione e di induzione della volontà, e di mostrare al minore atti 
processuali o extraprocessuali relativi alla vertenza. Inoltre i difensori delle parti 
adulte avvertiranno espressamente i propri assistiti che l’opinione del minore sa­
rà uno dei vari elementi dai quali il giudice trarrà la propria convinzione. Le parti 
non potranno assistere all’audizione, salvo che il giudice non lo ritenga opportuno.
6. Modalità dell’audizione
1. E opportuno che sia prevista un’udienza ad hoc per l’audizione del minore, 
salvo che ciò non sia ritenuto necessario;
2. In caso di assenza ingiustificata del minore, verrà disposto un rinvio per l’au­
dizione; il giudice conferirà incarico al Servizio sociale territorialmente com­
petente, o a chi ritenuto opportuno, di accompagnarlo all’udienza o, in caso 
di reiterato rifiuto di questi, di relazionare sui motivi;
3. Secondo la L. 77/2003, prima che il minore sia ascoltato, debbono essere svol­
te alcune procedure preliminari in modo che le sue dichiarazioni siano il più 
possibile consapevoli e libere. Infatti questi ha diritto di ricevere ogni informa­
zione pertinente la vicenda che lo riguarda; di essere informato delle possibili 
conseguenze della sua opinione e delle eventuali conseguenze di ogni decisione.

---

DAL SE AL COME ASCOLTARE IL MINORE
39
Conseguentemente
a) nella attuale carenza nell’ordinamento di figure istituzionali di rappresentanza 
e di difesa del minore nel processo, tale compito sarà svolto dal giudice prima 
di ascoltare l’opinione del minore in modo da consentirgli di formarsi un’opi­
nione consapevole e di interloquire consapevolmente nel giudizio;
b) sempre al fine di salvaguardare la libertà e la serenità del minore anche da stru­
mentalizzazioni, il giudice chiarirà sia al minore, sia ai soggetti adulti coinvolti 
nel procedimento, che dell’opinione del minore terrà debito conto anche se 
poi sarà uno degli elementi sulla base dei quali saranno assunte le decisioni 
(e ciò anche per “scaricare” il minore dalla responsabilità della sua influenza 
sulla decisione e proteggerlo dal conflitto di lealtà nei confronti degli adulti);
4. Se ritenuto opportuno e possibile l’audizione del minore potrà essere docu­
mentata integralmente attraverso mezzi di riproduzione videografica o audio­
visiva così come avviene in ambito penale (incidente probatorio ex art. 392 
c.p.p.; esame di minorenne testimone ex art. 498 c.p.p.) con gli stessi strumenti 
di protezione del minore.
7. Verbalizzazione dell'audizione
La verbalizzazione dell’audizione sarà integrale e fedele, anche nel linguaggio, a 
quanto dichiarato dal minore, in quanto trasposizioni di concetti in linguaggio 
adulto o sintetizzazioni potrebbero tradirne il significato autentico e la reale porta­
ta. Saranno riportati anche eventuali comportamenti c manifestazioni non verbali 
del minore. 11 minore avrà diritto di leggere e sottoscrivere il verbale.
8. Esclusione dell’audizione del minore
Qualora il minore sia già stato ascoltato anche in altre sedi giudiziarie, l’audizione 
potrà essere esclusa se dall’acquisizione degli atti si rilevi che la ripetizione sarebbe 
superflua o dannosa perché l’attuale opinione del minore rispetto all’oggetto del 
procedimento è già emersa. L’audizione del minore, inoltre, potrà essere esclusa 
nel caso in cui, per particolari circostanze, il giudice ritenga che non sia rispon­
dente al di lui interesse.
Osservatorio milanese sulla giustizia civile - Sezione famiglia e minori2
2. V. Cigoli, G. Gulotta, G. Santi, Separazione, divorzio e affidamento dei figli. Giuffrè Editore, Mi­
lano 2007, p. 479.
1. Limiti dell’ascolto
L’ascolto del minore dovrà essere disposto unicamente nei procedimenti conten­
ziosi (separazione, divorzio, interruzione conflittuale di convivenza more uxorio); 
nel caso di procedimenti consensuali, l’ascolto potrà essere disposto soltanto lad­
dove particolari circostanze del caso lo rendano opportuno.
In ogni caso, l’ascolto del minore potrà essere disposto solo nei casi in cui deb­
bano essere presi provvedimenti che riguardino l’affidamento, le modalità di visita 
e tutte le decisioni relative ai figli, eccettuate le ipotesi in cui la vertenza riguardi 
esclusivamente gli aspetti economici.
L’ascolto del minore potrà non essere disposto quando, per le particolari cir­

---

40
BAMBINI IN TRIBUNALE
costanze del caso, il giudice ritenga motivatamente che non sia rispondente all’in­
teresse del minore.
Qualora debba essere disposta l’audizione del minore inferiore di anni dodi­
ci, il giudice potrà, in ogni momento avvalersi della competenza di un esperto, 
nominato ausiliario ex art. 68 c.p.c, ovvero di una ctu, per la valutazione della 
“capacità di discernimento”, o della difficoltà o del pregiudizio che l’espletamento 
dell’ascolto potrebbe arrecare al minore.
2. Tempi dell’ascolto giudiziario
L’ascolto del minore dovrà essere disposto al fine di prevenire eventuali inasprimenti 
del conflitto ed, in ogni caso, ad udienza fissa, da stabilirsi di preferenza fuori dell’ora­
rio scolastico, in ambiente adeguato e a porte chiuse. Ciascuna Autorità giudiziaria 
(o le cancellerie e gli uffici amministrativi competenti) dovrà dunque dare dispo­
sizioni affinché a queste udienze venga assicurata particolare priorità ed attenzio­
ne, sia in termini di rispetto dei tempi, sia con riferimento al luogo ove l’audizione 
verrà effettuata che dovrà garantire la massima riservatezza e tranquillità al minore.
3. Ascolto diretto e “competenze integrate"
È auspicabile che l’ascolto, con riferimento anche all’età del minore, venga effet­
tuato dal giudice titolare della procedura unitamente al giudice onorario ove pre­
visto, ovvero, in mancanza, con la nomina di un ausiliario ex art. 68 c. p.c. esperto 
in scienze psicologiche o pedagogiche.
4. Luogo dell’audizione e verbalizzazione
È auspicabile che l’audizione si svolga presso l’ufficio giudiziario competente in 
una apposita stanza idonea ad accogliere un minore.
L’incontro sarà verbalizzato anche in forma sommaria ed il minore avrà diritto 
di leggere e sottoscrivere il verbale.
5. Presenza delle parti e dei difensori
L’audizione si svolgerà unicamente alla presenza del minore, del giudice titolare 
della procedura, dell’eventuale ausiliario c, in caso di nomina, del difensore del 
minore o del curatore del minore.
Al fine di evitare condizionamenti, non pare opportuna la presenza delle parti 
e dei difensori. Le parti ed i loro difensori presteranno quindi consenso ad allon­
tanarsi dall’aula per non assistere all’incombente.
In ogni caso, prima dell’audizione, i legali delle parti potranno sottoporre al 
giudice i temi e gli argomenti sui quali ritengono opportuno sentire il minore.
Se il minore richiederà espressamente la presenza di un genitore o di entrambi 
o di una persona esterna al nucleo, in ossequio al diritto ad un’assistenza affettiva 
e psicologica, questa richiesta, anche in considerazione dell’età del minore, dovrà 
comunque essere valutata dal giudice.
Qualora venga disposta l’audizione di più fratelli, essi saranno ascoltati sepa­
ratamente, salvo l’opportunità di ascoltarli insieme.
6. Informazione
Prima dell’audizione il minore dovrà essere adeguatamente informato dal giudice 
del suo diritto ad essere ascoltato nel processo, dei motivi del suo coinvolgimen­

---

DAL SE AL COME ASCOLTARE IL MINORE
41
to nello stesso, nonché dei possibili esiti del procedimento, precisando che tali 
esiti non necessariamente saranno conformi a quanto sarà da lui eventualmente 
espresso o richiesto.
Prima dell’audizione del minore il giudice fornirà ai genitori ed agli avvocati 
le indicazioni su come comunicare al minore tempi e modalità dell’ascolto.
7. Doveri di astensione dell’avvocato ed informazioni alle parti
In ogni caso, l’avvocato dei genitori del minore che deve essere ascoltato non do­
vrà avere contatti con il medesimo.
L’avvocato dovrà inoltre invitare i suoi assistiti ad un atteggiamento respon­
sabile nei confronti del minore evitando ogni forma di suggestione e di induzio­
ne della volontà, invitandoli espressamente ad astenersi dal mostrare al minore 
qualsiasi atto processuale.
8. Ascolto del minore in ctu
È auspicabile che qualora si proceda ad un ascolto del minore in sede di ctu an­
che detto incombente avvenga, così come per l’ascolto avanti al giudice, senza la 
presenza delle parti e dei difensori e potrà essere richiesto che l’incombente venga 
videoregistrato, ovvero, ove possibile, anche in considerazione della particolare 
complessità del caso, venga realizzato con modalità di audizione in forma protetta. 
Prima dell’audizione i consulenti di parte potranno sottoporre alla ctu i temi e 
gli argomenti sui quali ritengono opportuno sentire il minore.

---

---

2
Il punto di vista del giurista
L’ascolto del minore nella disciplina 
sull’affidamento condiviso
Gianni Ballarani
Introduzione
Al fine di poter inquadrare al meglio sul piano giuridico le problematiche 
relative all’audizione del minore nei procedimenti di affidamento a seguito 
della sospensione o della cessazione della convivenza genitoriale, si ritiene 
necessario precisare che l’ordinamento riconosce un vero e proprio diritto 
del minore all’ascolto, o meglio all’essere ascoltato, in tutti quei giudizi che 
possano influire sul suo sano e armonico sviluppo psicofisico: diritto, il cui 
fondamento si rinviene su base costituzionale, essendo riconducibile alla 
categoria dei diritti della personalità e, più precisamente, all’art. 2 Cost., 
che riconosce e garantisce i diritti inviolabili dell’uomo, e all’art. 32 Cost, 
sul diritto alla salute e all’integrità psicofisica; a questa posizione attiva del 
minore si contrappone, pertanto, nel quadro delle cosiddette situazioni 
giuridiche soggettive, la sua posizione passiva rispetto al giudice, che ha il 
dovere di disporre l’audizione.
Quanto sinora affermato trova riscontro normativo, a livello interna­
zionale nell’art. 12 della Convenzione internazionale di New York del 20 
novembre 1989 sui diritti del fanciullo (Saulle, 1994), e negli artt. 3 e 6 della 
Convenzione europea sull’esercizio dei diritti dei minori in ambito pro­
cessuale, firmata a Strasburgo il 25 gennaio 1996, ove queste prevedono il 
diritto del minore a essere ascoltato in ogni procedimento che abbia a inci­
dere sulla sua sfera esistenziale (Tommaseo, 2006a; Dell’Utri, 2006). Giusto 
corollario di queste è, da ultimo, l’art. 23 del Regolamento del consiglio 
d’Europa del 27 novembre 2003 (Reg. ce 2201/2003) sulla Competenza, 
riconoscimento ed esecuzione delle decisioni in materia matrimoniale e in 
materia di responsabilità genitoriale, che introduce la cosiddetta “responsa­
bilità genitoriale”, in base alla quale le decisioni relative alla responsabilità 
genitoriale non sono riconosciute qualora la decisione sia presa senza che 
il minore abbia avuto la possibilità di essere ascoltato.

---

44
BAMBINI IN TRIBUNALE
A livello nazionale, consolidando quella tendenza normativa del settore 
minorile, anche la legge 8 febbraio 2006, n. 54, sull’affidamento dei figli 
nella crisi della convivenza genitoriale (Patti, Rossi Carleo, 2010; Romano, 
2010) ha previsto l’audizione del minore nel corso dei relativi procedimen­
ti, purché questi abbia compiuto i dodici anni, ovvero, se di età inferiore, 
ove capace di discernimento (art. 155 sexies c.c., Sub art. 155 sexies).
Dando seguito a quanto espresso, diversi anni or sono, dalla Corte Costi­
tuzionale, allorquando asseriva che “i giudizi di cessazione degli effetti civili 
del matrimonio e di separazione personale non attengono né si riflettono, 
quale che sia il loro esito, sullo stato dei figli”(Corte Cost. 14 luglio 1986, n. 
185), la tendenza normativa odierna sull’ascolto consente di non conside­
rare più il minore parte passiva del procedimento, accordandogli un nuovo 
ruolo nel processo; il dato viene confermato dal legislatore del 2006 là dove 
la normativa sull’affidamento condiviso, chiamando entrambi i genitori a 
traghettare il “progetto educativo” dei figli verso i diversi scenari che si deli­
neano con la crisi della convivenza, impone di tenere in piena considerazione 
le nuove esigenze del minore (Ballarani, 2006; Giacobbe, 2005; Bianca, 2006).
Del resto, il fondamentale ruolo che il minore svolge anche attraverso 
l’audizione emerge laddove si consideri come l’affido esclusivo venga re­
legato a rimedio residuale nell’ottica di preferenza generale per l’affida­
mento condiviso dei figli, che impone al giudice una valutazione esatta­
mente opposta rispetto a quella che la legge richiedeva quando la regola 
era l’esclusività; il giudice deve, infatti, valutare non più in positivo la mag­
giore idoneità ai compiti educativi e di cura di uno dei genitori, bensì, al 
contrario, in negativo, la inidoneità educativa del genitore che si pretende 
di escludere dal pari esercizio della potestà, poiché solo in questo modo è 
possibile escludere l’opportunità della condivisione nell’affidamento (Cass. 
18 giugno 2008, n. 16593; Cass. 17 dicembre 2009, n. 26587). In tal senso, 
infatti, se il giudice è chiamato a optare per l’affidamento esclusivo solo 
qualora l’affidamento condiviso risulti oggettivamente pregiudizievole 
per il sano e armonico sviluppo dei figli (artt. 155 e 155 bis c.c.), appare 
sufficientemente motivata la rilevanza che la legge accorda all’ascolto del 
minore e giusta la sua utilità: rilevanza che trova fondamento nella po­
sizione di preminenza accordata all’interesse del minore e nella correlata 
esigenza di tutela. Il tratto maggiormente peculiare della novella del 2006, 
infatti, non è tanto da individuarsi nella esaltazione della bigenitorialità in 
coincidenza con l’interesse del minore, bensì nella esaltazione dell’interesse 
medesimo che si realizza prevalentemente con la condivisione nell’affido, 
ma non si esaurisce necessariamente in ciò, potendo tendere a realizzarsi 
anche con la monogenitorialità, ovvero con l’affidamento extrafamiliare 
(Ballarani, 2010). In tal senso, il suddetto interesse si traduce, in primo 

---

IL PUNTO DI VISTA DEL GIURISTA
45
luogo, nel veder garantita al minore una possibilità di crescita sana e ar­
monica sia a livello fisico sia a livello psichico e non nell’avere accanto a 
sé comunque entrambe le figure genitoriali: situazione, quest’ultima, che 
tendenzialmente e in astratto può considerarsi da privilegiare, ma che non 
esclude il potersi configurare l’ipotesi opposta in cui la scelta bigenitoria- 
le sia assolutamente sconsigliabile; e basti pensare alle situazioni di abuso 
sulla persona del minore, ovvero di accesa conflittualità nei rapporti en- 
dofamiliari, ovvero, come precisato dalla Suprema corte, nel caso di ano­
mala condizione di vita di un genitore, di insanabile contrasto con i figli, 
di obiettiva lontananza (Cass. 18 giugno 2008, n. 16593), e su come ciò 
possa avere un impatto negativo sulla psiche in via di sviluppo del minore.
Se la bigenitorialità è in primis un risultato dell’art. 30 Cost. (Giacobbe, 
2006; Dogliotti, 2008), il compito affidato al giudice sarà quello di indivi­
duare un terreno solido su cui i genitori possano riedificare una gestione 
condivisa dei compiti di cura del figlio. Il giudice dovrà, così, indagare il ca­
rattere dei genitori e le capacità di pervenire a decisioni condivise, nonché 
le circostanze oggettive, ostative e favorevoli, per l’esercizio dei poteri e per 
l’assunzione delle responsabilità (Patti, Rossi Carleo, 2006), favorendo, even­
tualmente anche in armonia con un programma concordato e valutato con­
forme all’interesse del minore (D’Avack, 2006), la promozione di una comu­
nità parentale che sorga da quella coniugale o paraconiugale (Quadri, 2006).
È, dunque, agevole osservare come l’interesse morale e materiale del­
la prole viene assunto a paradigma di riferimento, elevandosi a metro di 
valutazione comparativa e trasversale dell’intera normativa in ordine alla 
relazione genitori e figli nella fase “patologica” del rapporto genitoriale.
Il senso del valore che la prole rappresenta e la preminenza di questo 
valore nella disciplina dei rapporti tra genitori e figli è racchiuso tutto nella 
elastica formula “dell’interesse della prole”, imponendo sempre e comun­
que ai genitori i compiti di “cura della prole” e giustificando le misure di 
tutela di detto fondamentale diritto dei figli.
Proprio sulla scorta di queste considerazioni si è andato via via miti­
gando, attraverso l’opera degli studiosi del diritto e dei giudici, quell’at­
teggiamento ordinamentale che guardava con sospetto alla possibilità di 
una audizione del minore, temendo possibili traumi per lo sviluppo della 
personalità in fieri, questo anche perché non è “l’ascolto da parte del giu­
dice a coinvolgere il minore nella separazione, ma la realtà dei fatti” (De 
Filippis, 2007). Del resto, la giurisprudenza più sensibile ha sovente segnato 
a più riprese aperture in tal senso (ex multis, Cass. 23 luglio 1997, n. 6899, 
in Fam. dir., 1997, pp. 523 ss.), ferme restando le non poche perplessità, 
sollevate specialmente dalla Corte Costituzionale, in ordine al considera­
re sic et simpliciter il minore come “parte” del giudizio di separazione tra 

---

46
BAMBINI IN TRIBUNALE
i genitori, per timore di istituzionalizzare un conflitto tra genitori e figli 
(Corte Cost. 14 luglio 1986, n. 185).
Questo percorso di apertura, dapprima orientato a considerare l’ascolto 
del minore come utile strumento per il giudice per inquadrare meglio realtà 
celate negli atti del giudizio, ovvero non chiaramente espresse o immediata­
mente emergenti, e poi inteso come mezzo specifico di tutela degli interessi 
di questo, ha di recente raggiunto un solido approdo con una importante 
pronuncia della Suprema corte, resa a Sezioni Unite, con cui si è giunti a con­
siderare il minore parte in senso sostanziale nei procedimenti riguardanti 
l’affidamento dei figli (Cass., Sez. Un., 21 ottobre 2009, n. 22238).
Rilievi interpretativi
Il nocciolo fondamentale della questione sull’audizione del minore è costi­
tuito dalla formula sibillina adoperata dal legislatore del 2006 all’art. 155 
sexies c.c., il quale ha reso all’indicativo presente per il giudice il compito 
di disporre l’ascolto (ilgiudice dispone l’audizione), ponendo un problema 
interpretativo là dove, per un verso, sembra sottintendere un obbligo per 
il giudice di disporre l’ascolto del minore, ma, per altro verso, pare accor­
dare al giudice una mera facoltà di disporlo o meno.
Orbene, sull’obbligatorietà dell’ascolto resta qualche dubbio per due di­
stinti motivi: il primo attiene proprio alla formula dell’art. 155 sexies, la qua­
le, non indicando espressamente l’obbligo, può riflettere una precisa scelta 
dellegislatore a lasciare aperto il campo interpretativo; il secondo, ben più 
fondante, riguarda la finalità primaria che la normativa tende a perseguire, 
ossia la massima tutela del superiore interesse del minore a un sano e armo­
nico sviluppo psicofisico. In tal senso, l’ascolto del minore deve considerarsi 
pur sempre funzionale a una maggiore aderenza del procedimento al per­
seguimento dell’interesse del minore, considerando l’ascolto quell’elemen­
to in più dal quale il giudice può trarre motivazioni ulteriori, sebbene non 
uniche, per fondare i provvedimenti che andrà assumendo (Arceri, 2007).
Anche in linea di prima analisi, infatti, qualora si intenda la norma del 
155 sexies come impositiva di un obbligo per il giudice, senza lasciare a 
esso - unico garante terzo, nel caso di specie, del suddetto interesse del 
minore - la possibilità di valutare le determinate cautele richieste dal sin­
golo caso, si può affermare che questa interpretazione sembri contravve­
nire al principio generale di tutela dell’interesse del minore. E sarebbe del 
resto paradossale che proprio una norma che tenda a questo proposito si 
trasformi poi nel concreto in uno strumento di possibile lesione allo svi­
luppo psichico del soggetto che vuole proteggere.

---

IL PUNTO DI VISTA DEL GIURISTA
47
È proprio in base a quest’ultimo rilievo che si è ritenuto maggiormen­
te opportuno interpretare la norma in senso non assolutamente tassativo, 
intendendo la formula al pari di un monito per il giudice: non ometta il 
giudice di disporre l’ascolto, se non ravvede situazioni di oggettivo impe­
dimento, ossia salvo qualora rilevi motivatamente che questo possa es­
sere di pregiudizio per il minore (Ballarani, 2008a): così intesa, la norma 
riconosce per certo al giudice il potere di disporre l’audizione ex officio, a 
prescindere da una istanza di parte, e gli impone di disporla, presumen­
done l’opportunità, salvo, appunto, qualora ritenga (motivatamente, ma­
gari sulla scorta dei rilievi di un genitore o di entrambi, che supporti la 
richiesta di omettere l’ascolto allegando, per esempio, agli atti una perizia 
medico psichiatrica, ovvero psicologica, oppure qualora non rilevi una 
sufficiente capacità di discernimento in capo all’infradodicenne) che vi 
siano oggettive ragioni ostative che ne escludono l’opportunità, in quanto 
dall’ascolto può discendere un pregiudizio (non necessariamente grave, 
bensì anche lieve) per il minore (Moro, 2008).
11 superiore interesse del minore si compone, infatti, di una pluralità 
di diritti anche tra loro contrapposti: il diritto alla bigenitorialità, che può 
cedere il passo al diritto alla monogenitorialità o alla “extragenitorialità”; 
il diritto al mantenimento diretto, che può tradursi nel mantenimento in­
diretto; e, allo stesso modo, il diritto all’ascolto, che può - deve poter - ce­
dere al diritto del minore a non essere ascoltato, laddove l’audizione possa 
trasformarsi in un vulnus per il suo equilibrio.
Del resto, quand’anche si consideri l’ultimo orientamento delle Sezioni 
Unite della S.C. (Cass., Sez. Un., 21 ottobre 2009, n. 22238), allorquando 
hanno affermato che i minori debbono considerarsi parte in senso sostan­
ziale nei procedimenti riguardanti l’affidamento dei figli, dando seguito a 
quell’orientamento internazionale e della Corte Costituzionale secondo cui 
questi sovente sono portatori di interessi contrapposti o diversi da quelli 
dei genitori (Corte Cost., 30 gennaio 2002, n. 1; art. 12, Convenzione di 
New York sui diritti del fanciullo; Moro, 2008), per cui il mancato ascolto 
costituisce violazione del principio del contraddittorio e del giusto proces­
so, non pare prendere posizione assoluta sulla obbligatorietà dell’ascolto, 
specie se l’omessa audizione viene a essere supportata da un’idonea mo­
tivazione giudiziale. Le Sezioni Unite della Suprema corte hanno, infatti, 
precisato che, in presenza di una richiesta di audizione dei figli, il giudice 
della separazione o del divorzio (anche nella fase presidenziale) dovrà pro­
cedere all’ascolto dei minori, a meno che non fornisca idonea motivazio­
ne in ordine al fatto che tale ascolto si pone in contrasto con gli interessi 
fondamentali dei figli, ovvero che manca il necessario discernimento dei 
minori infradodicenni, che può giustificarne l’omesso ascolto.

---

48
BAMBINI IN TRIBUNALE
E così, se la posizione giuridica del minore nei confronti dell’ascolto si 
qualifica, come suddetto, in termini di “diritto soggettivo perfetto”, e se la 
norma che “impone” al giudice di disporre l’audizione trova la sua unica 
ragione di essere nel riconoscimento di questo specifico diritto, allora tutto 
ciò impone una interpretazione di questa non limitata in senso letterale, 
bensì da compiersi in chiave sistematica. Ciò significa tener conto dell’in­
sieme di disposizioni in cui la norma trova collocazione e della finalità 
dell’intera architettura normativa, in quanto solo così essa può contribu­
ire a comporre un quadro ben più ampio che tratteggia, nel suo insieme, 
la complessità del concetto di interesse del minore.
Modalità di ascolto
In base a quanto evidenziato nel corso del procedimento, l’unico soggetto 
che può erigersi a garante terzo dell’interesse del minore è proprio il giudice, 
alla cui sola sensibilità sarà affidato il discernimento di ciò che, nel concre­
to, può maggiormente rispondere alle esigenze di tutela del minore stesso.
Pertanto, un ulteriore aspetto di estremo rilievo, tenuto conto della fi­
nalità che si tende a perseguire con l’ascolto, nonché del silenzio normativo 
in materia, attiene le modalità secondo le quali l’ascolto debba espletarsi.
La delicatezza della questione emerge, del resto, già considerando i pre­
supposti soggettivi specificati nella norma, là dove questa precisa che il 
minore può essere ascoltato purché abbia compiuto i dodici anni, ovvero 
anche di età inferiore se capace di discernimento; data l’ampia flessibilità 
del criterio della capacità di discernimento, è agevole ritenerlo un utile 
strumento che consente al giudice di operare una valutazione caso per 
caso (Romano, 2010).
Così, la valutazione del concreto grado di percezione del minore riguar­
do la situazione potrà essere limitata esclusivamente dalla soglia minima 
della (presunta) capacità di discernimento, che il legislatore del 2006 dà 
per acquisita al compimento del dodicesimo anno (Romano, 2006), ovvero 
dalla concreta incapacità di discernimento anche al di là del dato tempora­
le, ovvero ancora dal pregiudizio che dall’ascolto potrebbe discendere per 
il minore. In tal senso, in dottrina non è mancato chi, riflettendo proprio 
sul rapporto tra ascolto e autodeterminazione del minore in relazione alla 
valenza da attribuire alle dichiarazioni di quest’ultimo, non ha omesso di 
evidenziare quanto possa incidere su detta valenza il rendere facoltativa e 
discrezionale l’audizione (Pocar, Ronfani, 2004). E in effetti, l’ascolto è il 
solo mezzo con cui il giudice può conoscere il minore in quanto tale, di­

---

IL PUNTO DI VISTA DEL GIURISTA
49
stinto, dunque, dalla rappresentazione che di questo possono effettuare i 
genitori (Trib. Genova, 23 marzo 2007).'
Funzione
Con riferimento alla funzione dell’ascolto, il fondamento giuridico dell’au­
dizione è da rinvenirsi nel riconoscimento al minore di una autonoma po­
sizione giuridica soggettiva, perfetta e distinta, rispetto a quelle dei genitori 
e anzi potenzialmente in conflitto con esse (Moro, 2008; Arceri, 2007): la 
disposizione sull’ascolto non ha, infatti, altro senso di essere, se non quello 
di garantire il diritto del minore a esprimere la propria opinione nel proce­
dimento, trattandosi di uno strumento per mezzo del quale si instaura un 
rapporto diretto tra il procedimento e colui che è principale destinatario 
degli effetti del provvedimento (Romano, 2006).
Al riguardo (come anticipato nel capitolo 1), si profilano due distinte 
opzioni: l’ascolto diretto da parte del giudice e l’ascolto indiretto da parte 
di un consulente tecnico d’ufficio, ovvero di uno psicologo o di un esperto 
dell’infanzia o di un magistrato onorario del Tribunale dei minori, men­
tre tuttora aperta appare la questione relativa alla presenza o meno degli 
avvocati e/o dei genitori, in ragione del rischio di interferenze e del diritto 
di difesa. Orbene, se nelle prassi dei tribunali ordinari si è andato conso­
lidando un orientamento che tende a preferire l’ascolto indiretto tramite 
una ctu, specie al fine di poter avere agli atti una relazione, i giudici mi­
norili hanno sovente privilegiato l’ascolto diretto, ancorché supportato 
da componenti non togati esperti. Ma è proprio il silenzio normativo a 
far propendere, anche in quest’ambito, per una interpretazione flessibile 
che tenga conto del singolo caso, lasciando libero il giudice di decidere 
secondo le risultanze specifiche, fermo restando che pare comunque il 
caso di dar sempre luogo a udienze riservate, da svolgersi in un ambiente 
favorevole a instaurare il miglior canale di comunicazione con il minore.
Nonostante il concetto di interesse del minore sia anche comprensivo del 
tendenziale rispetto della sua volontà - accordandogli spazi nei quali espri­
mere le proprie opinioni —, la legge non riconosce la piena rilevanza della 
sua volontà, non prevedendo, per esempio, una manifestazione, ancorché 
indiretta, di consenso per l’adolescente (magari ultraquattordicenne), come 
avviene per l’adozione e l’affidamento familiare. Ma, comunque, la prassi 
ormai consolidata dei tribunali è quella di tenere nel debito conto le aspira­
zioni dell’adolescente, specie se vicino alla maggiore età (Dogliotti, 2008).
1. Le modalità attraverso cui procedere all’ascolto saranno approfondite nella Parte seconda del 
presente volume.

---

50 
BAMBINI IN TRIBUNALE
Peraltro, in generale, si ritiene utile precisare che, sebbene la dichia­
razione del minore debba essere tenuta in considerazione dal giudice, 
essa non sembra essere elemento sui cui il giudice possa con esclusività 
fondare il giudizio e le proprie determinazioni facendo discendere dagli 
esiti dell’audizione la decisione; bensì, pur senza svilirne il portato, l’au­
dizione è co-elemento di cui il giudice deve tener conto e valutare al fine 
di formarsi il suo convincimento, piuttosto che nell’opposto. In tal senso, 
infatti, non può che esser condivisa l’idea di chi ha sottolineato come l’au­
dizione, lungi dall’essere solo strumento di cognizione per il giudice, è un 
veicolo fondamentale per far sì che i desideri e le aspirazioni del minore 
facciano ingresso nel processo che lo riguarda (Arceri, 2007). La regola 
sull’ascolto del minore sembra del resto un implicito richiamo a quanto 
disposto dall’art. 147 c.c., nella parte in cui quest’ultimo, precisando co­
me il dovere/diritto dei genitori di istruire, mantenere e educare la prole 
debba realizzarsi nel rispetto delle capacità, delle inclinazioni naturali e 
delle aspirazioni dei figli, segna un preciso limite alla potestà genitoriale. 
In questa prospettiva, l’ascolto dà attuazione alla prescrizione normativa 
in parola, garantendo al minore, in armonia con il principio di autode­
terminazione, la possibilità di esprimere le proprie aspirazioni sulla base 
del grado di capacità acquisita (Ballarani, 2008b).
È, pertanto, da condividersi pienamente la posizione di chi ha sottoline­
ato l’importanza della collocazione dell’ascolto nel procedimento: la nor­
ma, infatti, è posta “nel contesto dei mezzi istruttori” da assumersi prima 
dell’emanazione anche in via provvisoria dei provvedimenti concernenti 
il minore, e, quindi, in una fase del procedimento le cui determinazioni 
risultano spesso decisive (Quadri, 2006).
Rilievi procedurali e conseguenze della omessa audizione
Da ultimo, si impone un seppur breve cenno agli aspetti più specificamente 
tecnici della questione dell’audizione, specie in quanto l’art. 155 sexies c.c. 
non precisa quali regole debbano seguirsi sul piano procedurale; e, del re­
sto, la dottrina sottolinea il carattere generale e la valenza prevalentemente 
sostanziale della disposizione, considerando come la norma trovi colloca­
zione nel codice civile e non in quello di procedura civile (Romano, 2010).
La norma si intende generalmente applicabile in ogni procedimento, 
contenzioso o non, di affidamento dei minori o di modifica delle condizio­
ni di affido e, dunque, anche ai procedimenti di separazione consensuale, di 
divorzio su ricorso congiunto, di revisione delle condizioni di separazione 
o di divorzio, nonché nei procedimenti ex art. 709 ter c.p.c. e, del pari, si 

---

IL. PUNTO DI VISTA DEI. GIURISTA 
51
ritiene che questa rivolga la propria prescrizione tanto al presidente del 
tribunale nella fase presidenziale, quanto al giudice istruttore nella fase di 
cognizione piena. Al riguardo, pare preferibile aderire a quanti prospetta­
no una lettura meno rigida del disposto che limita l’ascolto alla sola fase 
istruttoria salvo l’ipotesi in cui nella fase presidenziale si rilevi una stretta 
necessità di ascoltare il minore, imponendosi, nel caso, al presidente di 
disporlo (Arceri, 2007; Romano, 2010).
Dunque, l’audizione del minore è, sul piano processuale, una figura 
sui generis (Danovi, 2007), in quanto mezzo “indirettamente strumentale 
all’acquisizione, da parte del giudice, di elementi di decisione”, ma non 
mezzo di prova (Arceri, 2007; Lupoi, 2006), né strumento equiparabile 
agli ordinari mezzi istruttori, distinguendosi dall’interrogatorio libero e 
dalla testimonianza (Danovi, 2007).
Inoltre, in dottrina l’ascolto del minore è considerato come condizione 
di “procedibilità del giudizio” (Graziosi, 2006), ossia di ammissibilità stessa 
del medesimo, la cui omissione comporterebbe sia la nullità dell’udienza 
presidenziale e dell’ordinanza che la conclude,2 sia la nullità della sentenza 
conclusiva del giudizio, se il giudice istruttore non vi ha provveduto (Ro­
mano, 2010). Nonostante, infatti, si convenga che la formula adoperata dal 
legislatore possa essere considerata sufficientemente elastica da consentire 
eccezionalmente al giudice di omettere l’audizione del minore, purché mo­
tivatamente, l’omissione non motivata dell’audizione comporta la nullità 
assoluta del procedimento (Arceri, 2007; Graziosi, 2006; Cass. 27 luglio 2007, 
n. 16573) e non quella relativa, integrando un vizio procedurale insanabile, 
in ragione degli interessi protetti, rilevabile d’ufficio in ogni stato e grado 
del giudizio.
2. Questa potrà essere fatta valere con il reclamo ex art. 708 vi comma c.p.c.
Riferimenti bibliografici
Arceri, A. (2007), L’affidamento dei figli. Nuovi diritti e nuove responsabilità nella 
famiglia in crisi. Ipsoa, Milano.
Balestra, !.. (2006), “Brevi notazioni sulla recente legge in tema di affidamento con­
diviso”. In Familia, 1, pp. 655-670.
Ballarani, G. (2006), “Potestà genitoriale e interesse del minore: affidamento con­
diviso, affidamento esclusivo e mutamenti”. In Patti, S., Rossi Carleo, L. (a cura 
di), L’affida mento condiviso. Giuffrè Editore, Milano, pp. 29-54.
Ballarani, G. (2008a), “Affidamento condiviso e audizione del minore”. In Fami- 
lia, 6, pp. 22-31.
Ballarani, G. (2008b), La capacità autodeterminativa del minore nelle situazioni esi­
stenziali. Giuffrè Editore, Milano.

---

52
BAMBINI IN TRIBUNALE
Ballarani, G. (2010),“Sub art. 155”. In Patti, S., Rossi Carleo, L. (a cura di), Provve­
dimenti riguardo ai figli, art. 155-155 sexies. Zanichelli, Bologna-Roma, pp. 20-144.
Bianca, C.M. (2006), “La nuova disciplina in materia di separazione dei genitori e 
affidamento condiviso: prime riflessioni”. In II diritto di famiglia e delle persone, 
2, pp. 676-680.
Danovi, F. (2007), “L’affidamento condiviso: le tutele processuali”. In Diritto di fa­
miglia e della persona, 2, pp. 1883-1929.
D’Avack, L. (2006), “Affidamento condiviso tra regole giuridiche e discrezionalità 
del giudice”. In Familia, 4, pp. 610-624.
De Filippis, B. (2007), Affidamento condiviso dei figli nella separazione e nel divorzio, 
2‘ ed. Cedam, Padova.
Dell’Utri, M. (2006), “L’affidamento condiviso nel sistema dei rapporti familiari”. 
In Giurisprudenza italiana, 7, pp. 1549-1557.
Dogliotti, M. (2008) (a cura di), Affidamento condiviso e diritti dei minori. Giap­
pichelli, Torino.
Finocchiaro, A. (1991), “L’audizione del minore e la Convenzione sui diritti del 
fanciullo”. In Vita notarile, 5-6, pp. 834-840.
Giacobbe, G. (2005),“Potestà dei genitori e progetto educativo”. In Frezza, G. (a cura di), 
Trenta anni dalla riforma del diritto di famiglia. Giuffrè Editore, Milano, pp. 113-128.
Giacobbe, G. (2006), “L’affidamento condiviso dei figli nella separazione e nel di­
vorzio”. In Zatti, P. (a cura di), Trattato di diritto di famiglia, voi. vii Agg. Giuffrè 
Editore, Milano 2006, p. 202.
Graziosi, A. (2006), “Profili processuali della 1. n. 54 del 2006 sul c.d. affidamento 
condiviso dei figli”. In II diritto di famiglia e delle persone, 2, pp. 1856-1893.
Irti, C. (2008),“! poteri discrezionali del giudice e l’affidamento condiviso tra scelte 
di tecnica legislativa e questioni di legittimità costituzionale”. In Familia, 1, p. 63. 
Long, J. (2006),“L’impatto del regolamento CE 2201/2003 sul diritto di famiglia italiano: 
tra diritto internazionale privato e diritto sostanziale”. In Familia, 6, pp. 1127-1167.
Lupoi, M.A. (2006), “Aspetti processuali della normativa sull’affidamento condiviso”. 
In Rivista trimestrale di diritto e procedura civile, 4, pp. 1063-1104.
Malagoli Togliatti, M., Lubrano Lavadera, A. (2008), “Sul concetto di cogeni- 
torialità nelle famiglia unite e separate: nodi teorici ed empirici”. In Età evolutiva, 
91,pp. 99-115.
Moro, C.A. (2008), Manuale di diritto minorile, 4‘ ed. Zanichelli, Bologna-Roma.
Patti, S. (2006), “L’affidamento condiviso dei figli”. In Famiglia, persone e successio­
ni, 4, pp. 300-308.
Patti, S., Rossi Carleo, L. (2006) (a cura di), L’affidamento condiviso. Giuffrè Edi­
tore, Milano.
Patti, S., Rossi Carleo, L. (2010) (a cura di), Provvedimenti riguardo ai figli, art. 155 
- 155 sexies. Zanichelli, Bologna-Roma.
Pocar, V., Ronfani, P. (2004), Il giudice e i diritti dei minori. Laterza, Bari-Roma.
Quadri, E. (2006), “Affidamento dei figli e assegnazione della casa familiare: la re­
cente riforma”. In Familia, 3, pp. 395-434.
Romano, M. (2006),“L’ascolto dei minori”. In Patti, S., Rossi Carleo, L. (a cura di), 
L’affidamento condiviso. Giuffrè Editore, Milano, pp. 211-227.
Romano, M. (2010), “Provvedimenti riguardo ai figli, art. 155 - 155 sexies”. In Pat­
ti, S., Rossi Carleo, L. (a cura di), Provvedimenti riguardo ai figli, art. 155 sexies. 
Zanichelli, Bologna-Roma, pp. 366-378.
Ruscello, E (2006), “La tutela dei figli nel nuovo affido condiviso”. In Familia, 4-5, 
pp. 625-654.

---

IL PUNTO DI VISTA DEL GIURISTA 
53
Ruscello, F. (2007), “Crisi della famiglia e affidamenti familiari: il nuovo art. 155 
c.c.” In 11 diritto di famiglia e delle persone, 2, pp. 264-288.
Santarsiere, V. (2008), “Affidamento condiviso del figlio minorenne di divorziati 
per ritrovare le figure genitoriali”. In Giurisprudenza di merito, 6, pp. 1551-1557.
Saulle, M.R. (1994), La convenzione dei diritti del minore e l’ordinamento italiano. 
esi - Edizioni Scientifiche Italiane, Napoli.
Scalisi, V. (2007),“Il diritto del minore alla‘bigenitorialità’ dopo la crisi o la disgre­
gazione del nucleo familiare”. In Famiglia e diritto, 5, pp. 520-536.
Schlesinger, P. (2006), “L’affidamento condiviso è diventato legge. Provvedimento 
di particolare importanza, purtroppo con inconvenienti di rilievo”. In Corriere 
giuridico, 3, pp. 301-305.
Sesta, M. (2006), “Le nuove norme sull’affidamento condiviso: a) profili sostanziali”. 
In Famiglia e diritto, 4, pp. 377-387.
Tommaseo, F. (2006a), “La disciplina processuale della separazione e del divorzio 
dopo le riforme del 2005 (e del 2006)”. In Famiglia e diritto, 1, pp. 7-13.
Tommaseo, E (2006b), “L’interesse dei minori e la nuova legge sull’affidamento con­
diviso (nota a Trib. Firenze, 22 aprile 2006)”. In Famiglia e diritto, 3, pp. 295-299.
Riferimenti giuridici
Corte Cost., 30 gennaio 2002, n. 1, in Foro it., 2002, i, c. 3303, con nota di Proto Pi­
sani, Battute di arresto nel dibattito sulla riforma del processo minorile-, e ivi, 2003, 
i, c. 423, con nota di Sergio, La tutela civile del minore e le cosiddette prassi di­
scorsive della giustizia minorile; nonché in Giust. civ., 2002, i, pp. 551 e 1476, con 
nota di Tota, Tutela camerale dei diritti e giusto processo; e in Fam. dir., 2002, p. 
230, con note di Tommaseo, Giudizi camerali de protestate e giusto processo, e di 
Odino e Paschetti, La Corte Costituzionale non risponde: un occasione perduta; 
sarà Strasburgo a dire l’ultima parola?.
Corte Cost., 14 luglio 1986, n. 185, in Foro it., 1986, i, c. 2679 ss.; in Giust. civ., 1986, 
i, p. 2321 ss., e ancora ivi, 1987, i, p. 2188 ss., con nota critica di Boccaccio, La 
Corte Costituzionale e l’interesse del minore: un’occasione mancata.
Cass., Sez. Un., 21 ottobre 2009, n. 22238, in www.affidamentocondiviso.it.
Cass., 17 dicembre 2009, n. 26587, in www.affidamentocondiviso.it.
Cass., 18 giugno 2008, n. 16593, in Nuova giur. civ. comm., 2009,1, 68, con nota di 
Mantovani, e in Familia, 2008, n. 4/5,103, con nota di Canata.
Cass., 27 luglio 2007 n. 16573, in Fam. min., 2007,10, p. 54 ss.
Principali norme civilistiche sull’ascolto dei minori
Artt. 4, vili comma, e 6, ix comma, legge 1° dicembre 1970, n. 898 (disciplina dei casi 
di scioglimento del matrimonio).
Art. 4, legge 28 marzo 2001, n. 149 (di modifica alla legge 4 maggio 1983, n. 184 in 
tema di adozione di minori).
Art. 12,ii comma, legge 22 maggio 1978, n. 184 (interruzione volontaria della gravi­
danza); artt. 84; 90; 145; 165; 244, iv comma; 250, n comma; 264; 273, n comma; 
284; 316, v comma, c.c.

---

---

3
Il ruolo degli operatori 
del Servizio sociale: 
delega all’audizione del minore 
e tipologie
Pompilia Rossi, Maddalena Cialdella, Francesca Trova
*
* Il capitolo è a cura dell’avvocato Pompilia Rossi; il paragrafo “Bruno e Asia tra violenza e abban­
dono” e i casi clinici riportati negli altri paragrafi sono a cura di Maddalena Cialdella e Francesca Trova.
1. Legge contenente le norme sull’ordinamento regionale e sull’organizzazione della Pubblica 
amministrazione.
2. Ciò ha significato che: 1) le competenze che spettavano precedentemente al Servizio sociale 
di Slato in materia civile e amministrativa si trasferirono ai comuni cui vennero attribuite anche le 
funzioni consultoriali (legge 29 luglio 1975 n. 405, istitutiva dei consultori familiari nei distretti sa­
nitari, per assistenza psicologica e sociale alla coppia e alla famiglia anche in ordine alla problematica 
minorile). Ai comuni vennero attribuite anche le funzioni dell’ex enaoli, Ente nazionale assistenza 
orfani lavoratori italiani (istituito nel 1941 ); 2) le competenze che erano dell’oNMi (Opera nazionale 
maternità e infanzia, istituto con rd 15/04/1926 n. 718), con la legge 23/12/1975 n. 698 (Scioglimento 
e trasferimento delle funzioni dell’opera nazionale per la protezione della maternità e dell’infanzia), 
si trasferirono alle regioni unitamente a quelle che già avevano relativamente ai figli “illegittimi” e, 
dunque, quasi tutte le competenze in materia di assistenza minorile.
Ruoli e funzioni del Servizio sociale in relazione
al Tribunale dei minori
Dall’entrata in vigore del dpr 616 del 1977, in attuazione della legge 22 
luglio 1975 n. 382,' i Tribunali per i minori possono fare riferimento, per 
i procedimenti che rientrano nella loro competenza civile, ai Servizi so­
ciali dei comuni, consorzi di comuni e comunità montane. La legislazione 
riguardava, però, il decentramento, cioè regolava soltanto il passaggio di 
competenze dallo Stato agli enti locali, senza previsione di modifica delle 
competenze degli enti locali stessi.2
Si è venuta così a creare una certa divaricazione tra intervento assisten­
ziale e intervento tecnico: il tribunale poteva richiedere il trattamento del 
soggetto e del suo ambiente familiare, nonché la diagnosi e la prospetta­
zione di un intervento giudiziario. Vale a dire che l’ente locale cui la norma 
conferiva il compito di collaborare col Tribunale dei minori (sostituendo­
si in pieno al Servizio sociale del Ministero di giustizia) doveva svolgere 
inchieste, fare diagnosi, formulare proposte di intervento, ma spesso non 

---

56
BAMBINI IN TRIBUNALE
era competente a fornire l’assistenza resa necessaria dal provvedimento 
giudiziario (per esempio, allontanamento dalla famiglia ex art. 333 c.c.), 
con inevitabili complicazioni.
Tale “dicotomia” fu eliminata con la legge 8 giugno 1990 n. 142 che 
all’art. 9 disponeva che (da quel momento) spettavano al comune tutte le 
funzioni amministrative in materia.
Infine la legge 18 marzo 1993 n. 67 stabilì che le funzioni assistenziali, 
già di competenza delle Provincie alla data di entrata in vigore della legge 
n. 142 del 1990, venissero restituite alla competenza delle Provincie che le 
esercitano direttamente o in regime di convenzione con i comuni, secondo 
quanto previsto dalle leggi regionali di settore.
La attuazione di tali deleghe e opere ha creato, però, altre complica­
zioni e ha finito, almeno formalmente, col consolidare una distinzione di 
competenze: del Servizio sociale assistenziale alla Provincia, di indagine ai 
comuni, che nell’intento di creare un sistema di integrazione con i Servizi 
sanitari hanno nel corso di quegli anni delegato l’esercizio di una parte 
delle proprie funzioni alle ussl (attualmente asl).
Ne deriva che è alquanto difficile indicare oggi, come affermazione va­
lida per ogni parte del territorio italiano, quale sia lo specifico Servizio al 
quale il tribunale può rivolgersi.
Le competenze del Servizio sociale
La segnalazione del caso (legittimazione ad agire)
1 Servizi degli enti locali possono indubbiamente segnalare al Tribunale 
dei minori o al giudice tutelare situazioni a loro conoscenza che possono 
richiedere un provvedimento giudiziario, magari previa ulteriore istrutto­
ria da svolgere proprio da parte degli operatori del Servizio segnalante. Le 
segnalazioni possono essere inviate direttamente al Tribunale dei minori 
che, previa eventuale richiesta preliminare, decide di intervenire d’urgenza 
d’ufficio ex art. 336 c.c. o di trasmettere la pratica al Pubblico Ministero.
I Servizi sono obbligati a fare una segnalazione nei casi previsti dall’art. 
9 comma 2 legge 184/83. L’art. 9 precisa che tutti “i pubblici ufficiali, gli 
incaricati di un pubblico servizio di pubblica necessità, debbono riferire 
al più presto al Tribunale dei minori sulle condizioni di ogni minore in 
situazione di abbandono di cui vengono a conoscenza in ragione del pro­
prio ufficio”. L’art. 10, in caso di minori di età segnalati come abbandona­
ti, dispone che il giudice, tramite i “Servizi locali”, disponga accertamenti 
sulle condizioni giuridiche e di fatto e sull’ambiente in cui ha vissuto e vi­

---

IL RUOLO DEGLI OPERATORI DEL SERVIZIO SOCIALE...
57
ve il minore. L’impianto normativo sopra descritto presenta disposizioni 
che richiedono (e di fatto impongono) non solo agli operatori dei Servizi 
sociali, ma a tutti i Servizi territoriali, forme di collaborazione, se non di 
vera e propria attivazione, per una migliore tutela dei minori.
Ci si domanda se l’ente locale sia legittimato a chiedere un provvedi­
mento relativo alla potestà, se cioè abbia la pretesa a che un provvedimento, 
anche se negativo, venga preso a seguito della sua richiesta, nonché se sia le­
gittimato a impugnare un provvedimento che non accolga quella richiesta.
A norma dell’art. 336 c.c. la risposta è certamente negativa: l’ente locale 
non è indicato tra le parti legittimate a promuovere azioni di questo tipo, 
a differenza del pm e dei parenti del minorenne.
La collaborazione nel corso dei procedimenti: le inchieste possibili
Il Servizio sociale degli enti locali (di regola il comune) è per legge tenu­
to a svolgere quelle indagini, inchieste, accertamenti sulla personalità del 
minorenne e dei familiari che il giudice ritiene necessari per pervenire alla 
decisione: sia questa ex art. 330 e scgg. c.c. (decadenza della potestà genito­
riale), sia ex artt. 10,11,12,14,22,23,25, della legge 184/1983 sull’adozione.
Il giudice tutelare interviene ex legge 22/5/1978 n. 194 (interruzione di 
gravidanza) rivolgendosi al consultorio o alla struttura sociosanitaria inte­
ressata per le indagini in caso di richiesta di autorizzazione alla interruzione 
volontaria di gravidanza relativa a una minorenne, e, a norma dell’art. 344 
c.c., può chiedere l’assistenza degli organi della Pubblica amministrazione 
e di tutti gli enti i cui scopi corrispondono alle sue funzioni.
Lasciando da parte lo specifico problema relativo ai tribunali ordinari, 
che merita una trattazione a parte, esaminiamo ora i quesiti che si pos­
sono porre per ogni tipo di inchiesta, richiesta o disposta da qualunque 
organo giudiziario.
Partiamo dal chiederci quale ruolo giuridicamente rilevante assuma 
l’assistente sociale (o il Servizio nel suo complesso) incaricato di svolgere 
l’inchiesta.
Il Servizio sociale non è certamente assimilabile alla ctu, pur se alcune 
delle norme dettate per la ctu possono, in via di stretta analogia, ritenersi 
applicabili anche in questo ambito. Il Servizio sociale, infatti, quando viene 
avviata la pratica entra nella categoria degli ausiliari del giudice, prevista 
dall’art. 68 c.p.c?
Va premesso che compito essenziale del Servizio sociale è quello di svol-
3. Tale articolo dispone che, nei casi previsti dalla legge o quando ne sorga la necessità, il giudice 
si può fare assistere da esperti e, in generale, da persona idonea al compimento di atti che egli non è 
in grado di compiere da solo.

---

58 
BAMBINI IN TRIBUNALE
gere l’indagine e di riferirne i risultati in ordine alla situazione sociofamilia­
re. L’indagine dovrebbe (ma non è sempre così) riferirsi solo a quegli aspetti 
della situazione che anche indirettamente possono riguardare il minorenne 
del quale si tratta; nel presupposto che la riservatezza delle persone coinvolte 
nell’inchiesta va protetta, il rapporto conclusivo redatto dagli operatori del 
Servizio potrà indicare solo quegli aspetti sui quali il giudice potrà fondare 
il suo provvedimento, con una corretta motivazione. Sotto altro aspetto ci 
si domanda se, ed entro quali limiti, il Servizio sociale possa, a conclusione 
della propria indagine, esprimere pareri e formulare proposte al giudice.
Si è già detto che lo scopo dell’indagine è quello di accertare fatti. Non pare 
dunque che la relazione debba terminare con un parere circa l’opportunità 
per l’organo giudiziario di assumere o no provvedimenti e di quale tenore.
Ma è evidente che l’indagine non può essere fine a se stessa; essa si 
svolge, deve svolgersi, per un fine ben preciso che è quello di far sapere 
al giudice quali siano gli elementi di fatto che potrebbero giustificare un 
suo intervento ablatorio o limitativo della potestà parentale (sotto questo 
aspetto il compito del Servizio sociale è differente da quello, per esempio, 
del consulente geometra il cui incarico sarà di riferire su di una situazione 
di fatto che concerna cose, non persone).
La relazione redatta dal Servizio inevitabilmente fornisce un ritratto di 
gruppo, dell’intera famiglia, mettendo in evidenza i rapporti tra i singoli 
componenti e descrivendo anche qualitativamente questi rapporti. Inoltre 
la relazione lascia spazio a quel tanto di soggettività che riguarda ogni os­
servazione fatta da un soggetto su di un altro soggetto. La prospettazione, 
e la modalità di tale prospettazione di fatti, o l’evidenziare alcune circo­
stanze, piuttosto che altre, rischia di portare il giudice ad assumere uno o 
altro provvedimento.
In base alla prassi vigente sembra che il Servizio sociale può fare pro­
poste, elaborare progetti e ciò considerando sia le sue competenze sia il 
suo ruolo di ausiliario del giudice.
Ulteriore problematica è quella relativa alla “tolleranza” nei confron­
ti dell’indagine da parte del nucleo familiare da osservare: per esempio, 
accogliere l’assistente sociale che vuole fare la visita domiciliare, accettare 
che il figlio minorenne sia sottoposto a visite mediche o a interviste con lo 
psicologo. Pur dovendosi riconoscere all’assistente sociale che svolge una 
indagine la qualità di incaricato di pubblico servizio, bisogna ritenere che 
egli non disponga di alcun diretto potere coercitivo: di fronte al rifiuto del 
cittadino interessato, all’assistente sociale non rimane altro che riferire tale 
rifiuto al giudice.
Nella prassi il giudice potrà disporre che l’assistente sociale sia accom­
pagnato e aiutato dalla forza pubblica, ma anche gli agenti di polizia non 

---

IL RUOLO DEGLI OPERATORI DEL SERVIZIO SOCIALE...
59
potrebbero costringere il cittadino interessato, per esempio, a lasciare en­
trare l’assistente sociale nella sua abitazione.
Ulteriore, e ormai annosa questione, è quella se la relazione del Servizio 
sociale sia o no una specie di rapporto confidenziale al giudice, il quale ne 
deve restare soltanto a conoscenza, o invece sia atto ufficiale del procedi­
mento e, come tale, a disposizione delle parti e dei loro avvocati.
Ormai dovunque, sia presso i Tribunali dei minori sia presso i Tribuna­
li ordinari in sede di separazione o divorzio, è prevalsa la seconda ipotesi.
Nessun dubbio in merito sembra esistere quando la procedura è di fatto 
contenziosa nel senso che vede vere e proprie parti in conflitto, come nelle 
separazioni e nei divorzi, nei procedimenti per l’affidamento dei figli nati 
fuori del matrimonio, nelle cause di opposizione a decreti di adottabili- 
tà, nei procedimenti ex art. 250 c.c. per il riconoscimento di figli naturali 
(al fine di accertare se il riconoscimento è nell’interesse del minorenne)/
In attuazione del principio del contraddittorio, il giudice potrà emet­
tere la sua decisione allorquando le parti siano a conoscenza delle notizie 
sulle quali egli potrà decidere, e le abbiano discusse.
Ma a identica soluzione (cioè che la relazione assurge a vero e proprio atto 
nel procedimento) si dovrà giungere anche per le ipotesi di procedimenti di 
vera e propria volontaria giurisdizione, tenuto conto che quasi sempre code­
sti procedimenti (tipici quelli ex art. 330 c.c. e segg.) possono terminare con 
decisioni che ledono gravemente il diritto dei genitori a esercitare la potestà.
Nessuna eccezione deve essere fatta in nome di un supposto o anche 
reale pericolo per gli operatori, esposti alle rappresaglie delle persone, 
spesso davvero pericolose, che nella relazione appaiono descritte in mo­
do negativo. Semmai, come è successo in qualche caso, si può ricorrere 
all’espediente di fare firmare la relazione non al singolo assistente sociale 
o ai componenti l’équipe, ma, per esempio, all’assessore all’assistenza che 
di regola è anche il “superiore gerarchico” dell’assistente sociale.
Il Servizio sociale e il Tribunale ordinario
Né il codice civile del 1865 né quello successivo del 1942 (in vigore) hanno 
fornito alcuna indicazione al giudice sui criteri da adottare per la decisione 
sull’affidamento dei figli minorenni tanto che anteriormente alla riforma 
del diritto di famiglia del 1975 venivano utilizzati i criteri che, ricavati dalla 
comune esperienza e dalla necessità di individuare la “colpa”, sembravano 
più che sufficienti per assicurare una buona decisione e cioè:
4. Con disegno di legge del Consiglio dei Ministri del 29/10/2010 si disciplina lo status unico di 
“figlio”» eliminando anche sotto un profilo lessicale la distinzione tra legittimo e naturale.

---

60 
BAMBINI IN TRIBUNALE
a) affidare alla madre i figli in tenera età;
b) non affidare alla madre nessun figlio, nemmeno se in tenera età, se era 
lei in colpa, che di regola era individuata nella condotta sessuale (corret­
ta applicazione dell’art. 147 c.c. che nella prima versione disponeva che 
l’educazione dei figli doveva essere conforme ai principi della morale);
c) nel dubbio e quando le colpe erano di entrambi i genitori, e comunque 
non erano considerate colpe gravi, affidare i figli a chi dei genitori ave­
va maggiori possibilità economiche, in quanto aveva maggiori mezzi 
per garantire una “buona” vita ai figli e anche per assicurarsi l’opera di 
validi “collaboratori”.
Ma nel corso degli anni successivi sono mutate le concezioni circa i 
rapporti tra i due sessi, e si è anche avviato il processo di riconoscimento 
della soggettività giuridica del minorenne.
Non è stata dunque una sorpresa la formulazione dell’art. 155 c.c. ante­
riormente alla entrata in vigore della legge 54/2006 sull’affidamento condi­
viso e successivamente la modifica del medesimo articolo alla luce della nor­
mativa sul condiviso: il giudice deve pronunciarsi con esclusivo riferimento 
all’interesse morale e materiale della prole. Ci si è interrogati e si continua a 
farlo su che cosa sia in concreto il best interest of the child, non di un bam­
bino in genere, ma proprio di quel bambino lì, figlio di quei due genitori 
che stanno litigando. E dove il giudice si pone quesiti cui né la legge, né i 
criteri diffusi forniscono una esaustiva risposta, quasi inevitabilmente egli 
ricorre alla consulenza dell’esperto: naturalmente solo nei casi conflittuali 
e spesso solo quando il figlio non è piccolissimo (per quest’ultimo caso si 
continua a ricorrere al concetto della tenera età). Talvolta il giudice nomi­
na una ctu: ed è decisione relativamente frequente quando il contrasto tra 
genitori è durissimo, quando non è facile comprendere chi siano costoro 
e quali autentici rapporti abbiano con i bambini. Altra concorrente solu­
zione è quella di ricorrere a inchieste da parte dei Servizi sociali territoriali.
Bisogna chiedersi se e perché questa soluzione è giuridicamente corretta. 
La risposta pare dover essere affermativa. Uno degli elementi a favore sta 
nel ritenere che anche il Tribunale ordinario, quando è investito di decisio­
ni che incidono sull’interesse del figlio minorenne, rientra nella categoria 
delle autorità giudiziarie minorili cui fa riferimento l’art. 23 dpr 616/1977.
Dopo la riforma del diritto di famiglia del 1975 vi è esplicita attribu­
zione al Tribunale dei minori in ordine alla competenza a decidere sull’af­
fidamento dei figli di una coppia non sposata; ritenuta la regola per cui il 
Tribunale dei minori può ricorrere ai Servizi sociali per decidere su quegli 
affidamenti, sembra corollario logico dire che in materia di affidamento di 
figli minorenni a uno o all’altro genitore, sempre si è autorità giudiziarie 

---

IL RUOLO DEGLI OPERATORI DEL SERVIZIO SOCIALE...
61
minorili e sempre si può ricorrere, quindi, alle inchieste dei Servizi sociali 
(cfr. Trib. Genova, 8 febbraio 1985).
Ritenuta pacifica la possibilità per il giudice del Tribunale ordinario di 
chiedere l’intervento del Servizio sociale in accertamento della situazione 
familiare, bisogna chiedersi se è possibile e opportuno disporre una in­
chiesta prima dell’udienza presidenziale.
Su tale possibilità, e opportunità, è utile descrivere l’esperienza da anni 
ormai in atto al Tribunale ordinario di Torino.
I ricorsi per separazione giudiziale (per i divorzi è stato ritenuto essere 
meno necessario per la presumibile mancanza di conflittualità tra le parti), 
in presenza di figli minorenni, vengono segnalati al presidente di turno 
per l’udienza ex art. 707 c.p.c. di comparizione dei coniugi. Il presidente, 
se dalla lettura del contenuto del ricorso ritiene possano sorgere proble­
mi rilevanti, dispone l’inchiesta dandone notizia agli assistenti sociali che 
collaborano stabilmente con il tribunale (due assistenti sociali inviati ri­
spettivamente dalla Provincia e dal comune di Torino). Questi si metto­
no immediatamente in contatto con i Servizi locali e chiedono loro se già 
conoscono la situazione e se hanno già dei dati da fornire o, altrimenti, 
di provvedere in tempi brevissimi a una inchiesta anche sommaria; rivol­
gono altresì la richiesta di avviare con la coppia un intervento finalizzato 
al superamento del conflitto o perlomeno all’individuazione di modalità 
organizzative e di vita che salvaguardino i bisogni dei figli coinvolti.
Viene fatta anche richiesta al Tribunale dei minori di trasmettere quanto 
a esso risulta, se risulta, sulla esistenza di provvedimenti o procedimenti 
in corso riguardanti le medesime parti.
La relazione giunge sul tavolo del presidente prima dell’udienza e di 
questa il presidente si giova nel corso dell’udienza, eventualmente conte­
stando i fatti di rilievo e menzionando le fonti a lui pervenute.
Questo intervento immediato del Servizio sociale si è verificato con buon 
successo, anche nell’ambito delle separazioni consensuali: sempre, quando 
le condizioni proposte sembravano anomale, un colloquio con gli assistenti 
sociali serviva a chiarire la situazione e spesso si è giunti a una modifica del 
ricorso presentato in pieno accordo con le parti e i loro avvocati.
Diversa la prassi in altri tribunali ordinari.
Al Tribunale ordinario di Roma, per esempio, stante la notevole mole di 
procedimenti contenziosi, è raro che l’ufficio del presidente, anteriormente 
all’udienza di comparizione dei coniugi, possa conferire delega al Servizio 
sociale territorialmente competente di effettuare indagine sul nucleo fa­
miliare e riferire per iscritto; nel corso della udienza il presidente potrà - 
se portato a conoscenza di un intervento pregresso o contemporaneo del 
Servizio anche a sostegno del nucleo familiare — acquisire informazioni e 

---

62
BAMBINI IN TRIBUNALE
richiedere una relazione agli operatori. Dinanzi a istanze di affidamento 
monogenitoriale che appaiono in qualche modo motivate e/o giustifica­
te, il presidente comunque preferisce conferire incarico a una ctu. Ciò in 
quanto l’Autorità giudiziaria ritiene indifferibile delegare a un esperto che 
abbia quella qualificazione tecnica adeguata per offrire elementi di valuta­
zione a supporto della decisione che dovrà assumere il giudice in ordine alla 
deroga eventuale del principio generale della bigenitorialità (presupposto 
dell’affidamento condiviso). Si preferisce la soluzione della ctu anche per 
motivi di ordine di tempo: il consulente entro novanta giorni espleta le 
proprie operazioni e fornisce le valutazioni al giudice; orbene il Servizio, 
a volte, in tale termine - almeno su Roma - riesce appena a predisporre 
due incontri con le parti. Conosciamo tutti la necessità di emettere il prov­
vedimento suH’affidamento dei minori in un tempo più celere possibile, 
pur nel rispetto della garanzia del principio sia del contraddittorio sia 
dell’interesse del minore e il ritardo dovuto all’intervento del Servizio si 
sostanzia in una lesione proprio dell’interesse del minore a vedere risolta 
la controversia che lo riguarda direttamente nel più breve tempo possibile.
Presso il Tribunale di Roma si è attualmente instaurata una prassi che 
vede il magistrato sollecitare l’intervento dei Servizi sociali con indagine 
e conseguente deposito della relazione socioambientale in caso di pro­
mozione di procedimenti camerali di revisione delle condizioni di sepa­
razione o di divorzio in relazione sia al regime di affidamento del minore 
sia di coabitazione del medesimo, nonché nei procedimenti promossi ex 
art. 709 c.p.c. ter.5
5. L’art. 709 ter c.p.c. è stato introdotto dalla legge 54/2006 sull’affidamento condiviso ed è fi­
nalizzato a dirimere le controversie sorte nell’applicazione di tale regime di affidamento in caso di 
inadempienze o violazioni di uno dei genitori; il giudice, convocate le parti ed espletala l’istruttoria, 
quando accerti che il ricorso è fondato, e che il comportamento di uno dei genitori reca danno al mi­
nore, può modificare il provvedimento di affidamento condiviso e condannare altresì al risarcimento 
dei danni a favore o del minore o del genitore adempiente.
In questi casi il giudice, che sarà relatore in camera di consiglio, pre­
sa visione del contenuto del ricorso introduttivo, può conferire delega al 
Servizio sociale competente territorialmente (residenza del minore) per 
effettuare una indagine socioambientale con particolare riferimento al­
le doglianze espresse nel ricorso, al fine di ottenere elementi super partes 
che lo aiutino a decidere su un tema così spinoso. La relazione redatta dal 
Servizio sociale dovrà pervenire anteriormente alla udienza fissata per la 
comparizione delle parti e in tempo utile per offrire al giudice e alle parti 
medesime - che hanno ovviamente diritto a prenderne visione - il risul­
tato di tale indagine. Nel corso del procedimento, infine, può essere chie­
sta l’audizione, a chiarimento, del responsabile della équipe del Servizio 
che ha proceduto alla indagine, pur nel rispetto del principio di celerità 

---

IL RUOLO DEGLI OPERATORI DEL SERVIZIO SOCIALE...
63
e immediatezza che dovrebbe caratterizzare il procedimento di revisione 
delle condizioni di separazione e/o divorzio.
I genitori di Mariasole, di quattro anni, non coniugati, decidono di separarsi e 
per questo motivo si rivolgono al tm per definire le modalità del collocamento 
della bambina e della frequentazione con il genitore non collocatario. Visto il di­
saccordo tra le parti il tm invia la richiesta di indagine socioambientale ai Servizi 
sociali. Con la presa in carico del caso il Servizio procede a fissare due colloqui 
separati con entrambi i genitori, un colloquio congiunto e una visita domiciliare 
per verificare le condizioni ambientali e familiari di entrambi e delle rispettive 
famiglie d’origine; il contesto abitativo di riferimento del nucleo; lo stile di vita e 
la qualità della relazione dei genitori con la minore; i rapporti significativi con il 
nucleo parentale prossimo. All’esito dell’indagine l’assistente sociale incaricata del 
caso redige la relazione da inviare al tm. La valutazione complessiva evidenzia un 
contesto socioambientale, familiare e relazionale che esclude una condizione di 
rischio e/o di evidente disagio per la bambina. Il tm preso atto di quanto emerso 
dall’indagine emette il dispositivo di affido condiviso, conferma il collocamento 
della bambina presso la madre e fissa le modalità di frequentazione presso il padre.
Diverso è il caso in cui per decisione del giudice, che emette ordinan­
za provvisoria o sentenza, il Servizio sociale diventa ente affidatario del 
minore. Al Servizio sociale viene affidato un minore in via provvisoria al­
lorquando i genitori non appaiono in grado di svolgere la potestà genito­
riale e non vi sono figure parentali di riferimento; tale affidamento viene 
disposto anche in caso di conflitto tra i due genitori così acceso da rendere 
impossibile l’esercizio del ruolo genitoriale e dell’affidamento condiviso. 
È un provvedimento provvisorio che comporta, per la maggior parte dei 
casi, che il minore rimanga ad abitare presso uno dei genitori e soltanto 
nelle situazioni più complesse viene disposta la collocazione presso terzi o 
presso idonee strutture. La potestà viene quindi esercitata dagli operatori 
del Servizio, ma ai genitori non viene né sospesa né revocata, a meno che 
non vi sia idoneo provvedimento emesso dal Tribunale dei minori com­
petente territorialmente.
Soraya è una minore di 10 anni quando, dopo una lunga battaglia giudiziaria in­
gaggiata dai genitori, viene affidata ai Servizi sociali del Municipio xm di Roma 
come da decreto della Corte d’appello civile sezione per i minorenni di Roma.Col­
locata presso l’abitazione della madre, Soraya, a distanza di 8 anni dalla separazio­
ne, continua a essere riluttante agli incontri con suo padre. Dopo aver effettuato 
un colloquio congiunto con i genitori e un colloquio individuale con la minore 
l’assistente sociale referente del caso rileva una situazione di congelamento all’in­
terno delle relazioni sia tra i due genitori sia tra Soraya e il padre. Viene elaborato 
congiuntamente con la psicoioga un progetto che vedrà i due genitori impegnati 
in un percorso di sostegno alia genitorialità al fine di un contenimento della con­

---

64
BAMBINI IN TRIBUNALE
flittualità, e una valutazione/osservazione delle relazioni della minore con i rispet­
tivi genitori. L’obiettivo mira a comprendere come e se strutturare un percorso di 
facilitazione del rapporto tra la minore e il padre, alternativo agli incontri protetti 
ai quali Soraya ha smesso di partecipare da un paio di anni, utilizzando, per esem­
pio, il parco giochi in cui la minore si reca volentieri per giocare con le amiche.
L’argomento presupporrebbe un esame lungo e dettagliato delle que­
stioni connesse all’esercizio di tale ruolo, ma in questa sede ci si limita a 
evidenziare che, qualora il Servizio sia affidatario di un minore, esso è te­
nuto a presentare una relazione al giudice (periodicamente se il giudizio 
è pendente ed entro il termine conferito se il procedimento è concluso) in 
ordine all’andamento dei rapporti con il minore affidato, alla qualità della 
relazione tra il minore e gli appartenenti alla famiglia di origine nonché 
in ordine all’andamento e sviluppo del programma di sostegno che soli­
tamente in questi casi il Servizio predispone per l’intero nucleo familiare. 
Diverso è il discorso sugli interventi del Servizio sociale dinanzi al giudice 
istruttore del Tribunale ordinario nel corso del procedimento di separa­
zione e/o divorzio. Se i problemi non si risolvono, nel senso che almeno 
sui figli non si raggiunge un accordo (o confermativo o parzialmente mo­
dificativo dei provvedimenti presidenziali) il gì può richiedere, e spesso 
richiede, una relazione socioambientale da redigersi da parte del Servizio 
sociale territorialmente competente. Anche nel corso dell’espletamento 
di una ctu per individuare il miglior regime di affidamento del figlio mi­
nore, spesso la ctu si rivolge al Servizio competente territorialmente per 
assumere informazioni di cui darà atto nell’elaborato peritale, qualora la 
situazione familiare sia già a conoscenza del Servizio.6
6. L’inchiesta del Servizio sociale porta dati che dovrebbero essere, e quasi sempre sono, solo dati 
obiettivi; di regola riguarda la famiglia, nucleare o allargata, anche con riferimento all’abitazione, al 
modo in cui i figli sembrano “curati”. Non deve concludersi con pareri - comunque ricordiamo, come 
già detto, che tale relazione è un atto ufficiale del procedimento a disposizione delle parti. Alla ctu il 
or ricorre solo se vi è una precisa richiesta dalle parti e se la situazione è davvero irta di complicazioni 
e tensioni. La ctu, ovviamente, fa delle valutazioni, descrive anche lei i personaggi (genitori e figli), 
ma li descrive in funzione di una valutazione che sa dover essere, alla fine, da parte del giudice, una 
valutazione comparativa. Finora, i rapporti tra ctu e Servizi sociali, dove si è avuto un succedersi di 
interventi, sembrano soddisfacenti: spesso si ha collaborazione e reciproche consultazioni sia in corso 
d’espletamento delle operazioni peritali sia al termine ove, di frequente, il parere degli operatori del 
Servizio viene riportato dal consulente.
Luca è un bimbo di sei anni, conteso e dilaniato dal conflitto dei suoi genitori. 
Uno di quei casi per il quale il Tribunale ordinario e il Tribunale dei minori si so­
vrappongono. La ctu viene richiesta in seguito all’ennesima denuncia di inade­
guatezza della madre accusata di incuria nei confronti del piccolo al punto che il 
padre ne richiede l’affido esclusivo. Nell’espletare le indagini peritali il consulente 
si avvale della collaborazione degli operatori del Servizio sociale, che precedente- 
mente avevano condotto, su richiesta del Tribunale dei minori, un’indagine socio­

---

IL RUOLO DEGLI OPERATORI DEL SERVIZIO SOCIALE... 
65
ambientale. Conclusi gli approfondimenti, il Tribunale, su indicazione della ctu, 
decide per l’affido del minore al Servizio sociale assegnando allo stesso il compi­
to di sostenere e accompagnare i genitori verso una maggiore comprensione del 
loro ruolo e della loro funzione, nel rispetto del principio della bi-genitorialità e 
del diritto del minore in ordine all’affido condiviso e alla frequentazione con il 
genitore non collocatario.
Di solito, per evitare sovrapposizioni, quando il Servizio sociale viene 
a conoscenza di una ctu in corso, sospende il proprio operato in attesa 
dell’esito dell’indagine peritale, dandone comunicazione sia al Tribunale 
sia allo stesso consulente. Nel caso specifico, invece, la ctu si è potuta av­
valere del lavoro già svolto dagli operatori sociali aprendo così uno “spazio 
di comunicazione” proficuo e una collaborazione fattiva nell’interesse del 
minore e più in generale dell’utenza.
Il Servizio sociale e il Tribunale dei minori
Rispetto all’attività che il Tribunale dei minori può svolgere precedente- 
mente alla decisione da assumere, non c’è dubbio che in tale fase dovrebbe 
essere sempre riscontrabile un particolare rapporto di collaborazione tra 
il giudice e il Servizio sociale territoriale. Tale rapporto, a seconda dei casi, 
più o meno prolungato nel tempo, si dispiega in maniera profondamente 
diversa rispetto a quello che, di regola, si realizza tra magistrato e Servizi 
a livello di Tribunale ordinario nell’ambito delle cause di separazione e di 
divorzio ove è in gioco l’affidamento di un minore. Al di là della maggiore 
frequenza con cui, di solito, il giudice della famiglia (in sede di giurisdizio­
ne ordinaria) è solito conferire incarichi di natura peritale, vi è da dire che 
in una procedura di natura contenziosa (a differenza di quanto avviene 
nell’ambito della c.d. volontaria giurisdizione) la costante presenza delle 
parti e dei legali e la rigida scansione temporale delle udienze rendono dif­
ficoltosa nelle cause di separazione e di divorzio la creazione di rapporti 
stabili e significativi tra il magistrato e il Servizio locale.
D’altro canto i Servizi sociali non sempre sono dotati nel loro organi­
co delle figure professionali necessarie per rispondere ai diversi incarichi 
del magistrato. Non in tutte le équipe è presente, infatti, uno psicologo, né 
tanto meno è possibile per gli operatori accedere a una consultazione lega­
le. Inoltre gli operatori devono poter essere disponibili anche alle diverse 
forme di intervento a tutela del minore e di sostegno alla sua famiglia e 
non possono trasformare il Servizio in modo da adeguarsi alle procedure 
giudiziarie (diritto al contraddittorio e diritto alla prova).
Per superare tali difficoltà è necessaria una maggiore disponibilità, da 

---

66 
BAMBINI IN TRIBUNALE
un lato, dei dirigenti degli uffici giudiziari minorili e dei singoli magistrati 
e, dall’altro, dei responsabili dei Servizi locali e dei vari operatori a ritro­
varsi intorno a uno stesso tavolo per costruire metodi di lavoro e prassi 
operative funzionali all’obiettivo di intervenire adeguatamente nel settore.
Per quanto concerne lo specifico giudiziario, pur essendo vero che il 
giudice minorile, così come il Servizio sociale, è necessariamente teso alla 
ricerca dell’interesse del minore, non c’è dubbio che l’Autorità giudiziaria 
debba esercitare a tutela delle parti una funzione di garanzia tale da esclu­
dere la possibilità di intese “precostituite” tra il singolo magistrato e l’ope­
ratore, potenzialmente in grado di svuotare la collegialità delle decisioni.
Ciò non significa che debba venir meno uno stretto rapporto di colla­
borazione tra il c.d. giudice delegato e gli operatori ma, esistendo anche 
per il Tribunale dei minori l’obbligo della terzietà nei riguardi delle parti 
della procedura (fermo restando l’obiettivo privilegiato di tutelare i dirit­
ti del minore), è necessario che il singolo magistrato eviti di trasformarsi 
(anche inconsapevolmente) in una longa manus del Servizio. È noto, d’altra 
parte, non solo che la grande maggioranza delle decisioni del Tribunale 
dei minori sono collegiali, ma che esse sono espressione di una collegia­
lità particolarmente significativa in quanto qualificata dalla presenza dei 
giudici onorari, i quali sono presenti in numero pari a quello dei togati 
nella composizione del Collegio.
E altresì opportuno sottolineare, d’altra parte, che lo stesso Servizio 
sociale non può vedere vanificate la sua autonomia e le sue prerogative 
professionali. Conseguentemente il giudice non potrà mai interferire nelle 
valutazioni dei Servizi, tenuto conto delle proprie competenze professio­
nali e delle risorse a disposizione dei membri stessi.
Alla luce di quanto si è osservato appare corretta l’opinione di coloro 
i quali hanno sostenuto che le due istituzioni (Autorità giudiziaria mino­
rile e Servizi locali) collaborino e cooperino in una totale e paritaria au­
tonomia reciproca.
Pur dovendosi sottolineare le capacità professionali messe in campo 
dagli assistenti sociali è pur vero che, in mancanza di supporti specialisti­
ci, l’attività da essi posta in essere si rivela insufficiente al fine di produrre 
risultati positivi nei casi più delicati e complessi. In molte situazioni un 
singolo operatore si trova ad assumere inevitabilmente (ma anche impro­
priamente) funzioni di natura valutativa e terapeutica, spesso esorbitanti 
dalla sua figura professionale.
Nel 2003 il Tribunale dei minori di Roma aveva disposto l’affidamento di Alice alla 
madre, con facoltà del padre di tenerla con sé due pomeriggi a settimana. In seguito 
alla separazione la bambina non aveva, di fatto, frequentato il padre poiché la madre 

---

IL RUOLO DEGLI OPERATORI DEL SERVIZIO SOCIALE...
67
ostacolava fortemente tale frequentazione. Data la situazione il Tribunale, con ulte­
riore decreto, dispose l’affido della minore ai Servizi sociali con collocamento della 
stessa presso la madre e con prescrizione di attivare immediatamente gli incontri 
padre-figlia senza la presenza di terzi e sollecitando gli stessi Servizi a relazionare 
con modalità frequente per un monitoraggio complessivo della situazione.
Dopo aver effettuato una prima indagine socioambientale a) fine di valutare 
le condizioni di vita e relazionali della minore, il Servizio si è trovato a svolge­
re due funzioni contemporaneamente: quella della valutazione, relazionando al 
tm circa il percorso avviato e gli eventuali cambiamenti del genitore oppositivo; 
quella terapeutica e di sostegno nei confronti della minore e dei genitori stessi per 
accompagnare l’intero nucleo verso l’assunzione di responsabilità e competenze 
funzionali. Nonostante la complessità del caso, la presenza di operatori professio­
nalmente qualificati ha potuto far fronte, con esito positivo, ai bisogni del nucleo.
Come si diceva, spesso il Servizio sociale si trova a dover svolgere contem­
poraneamente diverse funzioni, anzi potremmo affermare che, in quasi tutti 
i casi in cui viene disposto l’affido al Servizio sociale la funzione valutativa e 
terapeutica di sostegno alle competenze genitoriali è un fatto ormai acquisito.
In alcuni casi, in carenza di operatori, può verificarsi che l’assistente so­
ciale si rivolga frequentemente al giudice al fine di sottoporgli interrogativi 
non di ordine giuridico ma di taglio prettamente psicologico, così coinvol­
gendolo in questioni che trascendono la sua competenza e che andrebbero 
affrontate e risolte in ambito consultoriale anche grazie a un’attività di su­
pervisione. È proprio la difficoltà di una risposta ai quesiti dell’assistente 
sociale o la complessità dei problemi in gioco che può indurre il giudice 
alla nomina di un consulente.
Un’alternativa al ricorso alla Consulenza tecnica d’ufficio potrebbe con­
sistere in una diversa e più coinvolgente utilizzazione dei giudici onorari, so­
vente psicologi, psicopedagogisti, psichiatri e neuropsichiatri infantili (prassi 
che al momento è attuata con frequenza dal Tribunale dei minori di Roma in 
virtù di una indicazione conferita dal Presidente). Tuttavia il rischio di una 
scelta di questo tipo è la trasformazione del magistrato onorario in un peri­
to le cui valutazioni verrebbero assunte individualmente, in un contesto del 
tutto particolare quale il tribunale, mentre il ruolo proprio di questa parti­
colare figura è quello di offrire ai giudici di carriera un supporto specialisti- 
co, ai fini della migliore comprensione di una certa vicenda, nell’ambito di 
un’attività che, almeno tendenzialmente, andrebbe effettuata collegialmente.
Il Servizio sociale e l’audizione/ascolto del minore
Il Servizio sociale area minori svolge due funzioni principali ben integra­
te tra loro: funzioni di assistenza, sostegno e aiuto per la genitorialità alle 

---

68
BAMBINI IN TRIBUNALE
famiglie; funzioni relative alla vigilanza, protezione e tutela dei minori di 
fronte a difficoltà e carenze nella gestione del ruolo genitoriale. In base a tali 
funzioni, poi, vengono definite diverse aree di intervento specifiche: inter­
venti di assistenza alle famiglie e ai minori e di sostegno alla genitorialità; 
interventi di protezione dei minori; inserimento in comunità educative 
residenziali; affido familiare di minori e interventi connessi all’adozione, 
interventi connessi alla separazione coniugale e a procedure e accertamenti 
dell’autorità minorile (in tema, per esempio, di matrimoni di minori, di 
interruzione volontaria di gravidanza di una minorenne, di tutela di mi­
nori stranieri “non accompagnati”).
Nella operatività in tali aree di intervento è indubbio che il Servizio en­
tri in continuo contatto con il minorenne, lo ascolta, facendogli esporre la 
propria posizione se in grado di riferirla. Ma in questi casi non possiamo in­
tendere che si realizzi da parte dell’operatore del Servizio una vera e propria 
“audizione” del minore, alla quale il nostro ordinamento, anche in ratifica di 
Convenzioni internazionali, collega notevoli effetti sostanziali e processuali.
In relazione all’area d’intervento nei procedimenti di affidamento del 
minore conteso, gli operatori del Servizio agiscono, come abbiamo visto, 
su richiesta del Tribunale ordinario o di quello dei minori o del giudice 
tutelare. Tali operatori hanno, tra gli altri compiti, quello di svolgere una 
indagine psicosociale sui genitori, sul minore e sulla relazione genitori- 
figlio; al termine di tale indagine gli operatori inviano al giudice una rela­
zione contenente una valutazione psicosociale della situazione familiare. 
Ciò accade pur se tale attività presuppone una specifica competenza, quella 
dello psicologo, spesso assente nel Servizio.
Pur se tale indagine non ha l’effetto previsto dalla “audizione”, anche e 
soprattutto per mancanza di protocolli e per finalità sostanzialmente diver­
se perché diverse sono le tipologie di intervento, ad avviso della scrivente, 
proprio la mancanza di ogni regolamentazione potrebbe pregiudicare la 
garanzia di obiettività lasciando eccessiva discrezionalità di valutazione 
agli operatori del Servizio.
Diversa è la funzione svolta dagli operatori del Servizio allorquando 
effettuano l’ascolto del minore su delega specifica del magistrato, ante­
riormente alla assunzione dei provvedimenti provvisori e urgenti (cioè 
all’esito della prima udienza di comparizione dei coniugi) o durante l’iter 
del procedimento o in sede di revisione delle condizioni di separazione e/o 
divorzio o in sede di procedimento promosso ex art. 709 ter c.p.c. (intro­
dotto dalla normativa sull’affido condiviso quale aspetto “sanzionatorio” 
della norma stessa).
Come anticipato da Malagoli Togliatti e di Benedetto (capitolo 1 in 
questo volume) l’ascolto eseguito da uno psicologo del Servizio pubblico, 

---

IL RUOLO DEGLI OPERATORI DEL SERVIZIO SOCIALE...
69
individuato per il tramite dei Servizi sociali, che trasmette poi la relazione 
conclusiva, rientra tra le modalità di ascolto indiretto. Gli operatori del 
Servizio rappresentano, in tal senso, una sorta di longa manus del magi­
strato il cui “potere” di disporre l’audizione del minore è riconosciuto sia 
da convenzioni internazionali sia da norme interne (vedi i capitoli 1 e 2 
in questo volume). Si fa presente, comunque, che il termine audizione 
richiama l’idea di un atto processuale ben preciso: ma in realtà se la nor­
ma è diretta a conformare la normativa nazionale a quella internaziona­
le, più che di audizione del minore deve parlarsi di ascolto, inteso nella 
accezione più ampia, quale attenzione alle esigenze del minore, alle sue 
idee, ai suoi desideri e all’interesse partecipativo che questi ha alla vicen­
da dei propri genitori.
Bruno e Asia tra violenza e abbandono: l’attivazione 
di una rete di risorse
Il presente caso arriva ai Servizi sociali nel 2008 in seguito a una segnalazio­
ne di un gruppo di volontari della parrocchia di zona, i quali rappresentano 
all’assistente sociale, in accoglienza, la precaria situazione socioeconomica del 
nucleo familiare e la preoccupazione per i due minori presenti nella famiglia.
Il padre Andrea, di 45 anni, è un operaio edile con precedenti penali e con dif­
ficoltà a mantenere un posto di lavoro stabile. Residente a Roma, convive con la 
signora Maria, di 37 anni, di origine rumena, in Italia da circa dodici anni. An­
drea e Maria si sono conosciuti nel 2000 a Roma in una pizzeria dove la signora 
lavorava saltuariamente. Dopo un breve periodo di frequentazione decidono di 
convivere nonostante la loro condizione di fragilità socioeconomica. Dopo circa 
un anno di convivenza la signora rimane incinta del primogenito Bruno e dopo 
due anni nasce la piccola Asia.
La relazione affettiva tra i due mostra sin da subito i prodromi di una unione 
fallimentare fino a che nel 2008, quando i minori hanno 7 e 5 anni, la situazione 
precipita in seguito a gravi episodi di maltrattamento e violenza che l’uomo agi­
sce nei confronti della convivente.
Il Servizio sociale, accogliendo la segnalazione, procede a una verifica domi­
ciliare dalla quale emerge sia una condizione di disagio socioeconomico sia di 
disagio psicologico dei minori. In particolare i bambini appaiono poco curati e 
in uno stato di evidente sofferenza che spesso si manifesta o con comportamenti 
aggressivi o al contrario attraverso comportamenti di totale chiusura.
Nel frattempo continuano a pervenire al Servizio altre segnalazioni di episodi 
di percosse da parte di Andrea ai danni della compagna. Dopo l’ennesimo scon­
tro, è Maria stessa a presentarsi al Servizio manifestando paura per sé e per i figli. 
Esasperata per la situazione, esprime il desiderio di una soluzione abitativa diversa 
da quella propria dove ha deciso di non rientrare. Il Servizio si attiva prenden- 

---

70
BAMBINI IN TRIBUNALE
do contatti con un Centro antiviolenza, dove Maria e i minori saranno collocati 
temporaneamente e dove rimarranno per circa due mesi.
In ottemperanza agli obblighi di legge, l’assistente sociale provvede a segnalare 
la grave situazione alla Procura della Repubblica presso il tm di Roma.
Siamo nel febbraio 2009 e pochi giorni dopo la segnalazione del Servizio, la 
Procura presso il Tribunale dei minori di Roma ritiene necessaria l’adozione di 
provvedimenti di protezione per i minori a causa dei maltrattamenti e lesioni su­
bite dalla madre. Poiché gli accertamenti del caso hanno messo in evidenza anche 
una serie di carichi pendenti in capo a un padre pluripregiudicato e tossicodi­
pendente, la Procura chiede al tm di emettere idonei provvedimenti a tutela dei 
minori, sospendendo e verificando la potestà genitoriale del padre e adottando, 
nell’interesse immediato dei minori, il provvedimento temporaneo dell’interven­
to del Servizio sociale “affinché valuti l’affidamento dei minori alla madre con 
collocamento in struttura protetta”. Alla fine di febbraio il Tribunale dei minori 
decide in camera di consiglio di rigettare quanto richiesto con provvedimento 
della Procura (visto l’art. 336 penultimo comma c.c.) e delega il giudice onorario 
del collegio a sentire i genitori dei minori e ad attivare i Servizi del territorio per 
accertare la situazione dei minori stessi e i comportamenti dei genitori.
Il Servizio sociale, ricevuto il provvedimento del tm, si attiva per mettere a 
punto una scric di incontri con la madre dei minori che nel frattempo era tornata 
a casa dopo una breve permanenza nel Centro Antiviolenza. Data la complessità 
della situazione, l’assistente sociale referente del caso decide di avvalersi della pro­
fessionalità di una psicologa-psicoterapeuta del “Centro famiglia” ubicato presso lo 
stesso Servizio sociale. In particolare, la psicoioga effettua una serie di colloqui per 
una valutazione della relazione genitori-figli, e in particolare per valutare lo stato 
psicologico dei minori e i loro bisogni evolutivi. Il nucleo familiare viene quindi 
seguito contemporaneamente sia dal Servizio sociale sia dal Centro famiglia per 
circa quattro mesi per un primo tentativo di un percorso di sostegno alla genitoria- 
lità. Durante tale periodo la situazione familiare sembra peggiorare ulteriormente 
in seguito ai reiterati comportamenti violenti di Andrea, fino alla sua reclusione 
in un penitenziario a causa di un nuovo reato commesso nello stesso periodo. In 
seguito a questi eventi Maria si abbandona a uno stato depressivo tale da indurre 
il Servizio a segnalare ancora una volta la situazione al Tribunale dei minori.
A seguito di questa segnalazione, il Tribunale emette un nuovo dispositivo che 
prevede “l’accertamento dell’esistenza dello stato di abbandono ovvero l’oppor­
tunità di provvedimenti protettivi in favore dei minori. Visto l’art. 10 della legge 
184/1983 dispone la sospensione della potestà dei genitori e nomina tutore prov­
visorio il Sindaco di Roma. Dispone l’accertamento, a cura della Polizia di Stato, 
delle condizioni giuridiche e di fatto dei genitori dei minori, dispone altresì che il 
Servizio sociale svolga ulteriore approfondita indagine sulle capacità genitoriali e 
sull’esistenza di parenti entro il quarto grado che abbiano rapporti significativi con 
i minori e che la asl effettui l’accertamento sulla situazione attuale dei minori”.
Il Servizio a questo punto, ancora congiuntamente alla psicoioga del Centro 
famiglia, predispone un progetto che prevede la collocazione di Maria con i fi­
gli in una struttura protetta, in particolare in una Casa famiglia dove la signora 
troverà sostegno nella quotidianità delle sue funzioni genitoriali per la tutela del 
suo rapporto con i figli e i minori potranno essere tutelati nel soddisfacimento 
dei bisogni di cura e accudimento.

---

IL RUOLO DEGLI OPERATORI DEL SERVIZIO SOCIALE...
Gli incontri con i bambini e la madre si sono svolti in parte all’interno del 
Centro famiglia e negli uffici del Servizio sociale, in parte presso la Casa famiglia. 
I colloqui presso il Centro famiglia si sono svolti in un setting più strutturato 
mentre quelli nella Casa famiglia si sono svolti con una modalità di gioco libero 
utilizzando anche lo strumento del disegno.
Gli incontri presso la Casa famiglia hanno avuto come obiettivo l’osserva­
zione della interazione dei bambini con gli altri ospiti coetanei della casa, con la 
madre e gli operatori.
All’esito degli incontri di osservazione presso il Centro famiglia è emersa una 
sufficiente competenza e adeguatezza genitoriale con alcune criticità relative alla 
continuità delle cure materne sia su un piano pratico sia su un piano emoziona­
le. L’osservazione in Casa famiglia ha messo invece in evidenza un rapporto tra 
Maria e gli operatori piuttosto conflittuale che non aiuta la signora a raggiungere 
gli obiettivi del progetto educativo della struttura. I bambini sembrano adeguati 
nelle loro relazioni con gli altri minori ospiti e con gli educatori, mentre appaio­
no squalificanti nei confronti del ruolo materno. Il percorso di sostegno al nucleo 
madre e figli, l’osservazione e l’ascolto dei bambini è durato circa un anno. At­
tualmente la madre sembra avere ancora difficoltà a coinvolgere entrambi i figli 
in un’unica interazione, mentre sembra in grado di mediare la conflittualità tra i 
fratelli e appare sensibile alle richieste dei figli per i quali è diventata una guida e 
un punto di riferimento validi. I bambini presentano buone competenze a livello 
cognitivo ed emotivo e appare per loro fondamentale la possibilità di poter ac­
cedere emotivamente alla madre che in questo senso si è mostrata più adeguata 
e disponibile. I bambini durante i colloqui hanno espresso più volte la loro am­
bivalenza nei confronti della figura paterna, che vivono come una persona che 
appare e scompare in maniera discontinua nella loro vita, generando fantasie di 
angoscia e di morte rilevabili sia dai loro disegni sia dai colloqui che la psicoioga 
e l’assistente sociale hanno avuto con i rispettivi insegnanti.
Allo stato attuale è stata inviata una relazione al tm che dovrà decidere se man­
tenere ancora la signora e i suoi figli nella struttura. Il Servizio sociale continua a 
mantenere contatti frequenti con la signora e i bambini.
La storia raccontata è una delle tante, complesse e dolorose, che arriva­
no ai Servizi. Nel nostro caso l’ascolto dei minori si è configurato come un 
atto di competenza psicologica sulle relazioni da parte dell’équipe integrata 
degli operatori, diversamente da quanto accade nel caso dell’audizione che 
invece si configura come atto giuridico.
Riteniamo che l’ascolto del minore, piuttosto che evento traumatico 
debba essere per lui uno strumento di tutela soprattutto quando siamo 
anche in presenza di cambiamenti nella sua vita che rischiano di modifi­
carne drasticamente le relazioni importanti. Allora ascoltare un bambino 
significa capire qual è la sua situazione in quel momento, qual è il suo stato 
d’animo, quali sono le sue opinioni personali.
I bambini lasciati in una situazione libera di gioco lasciano emergere 
quello che sentono, anche senza l’uso della parola. E quello che passa sul 

---

72
BAMBINI IN TRIBUNALE
piano della relazione possiede una grammatica e una sintassi riconoscibili 
solo da chi è in grado di mettersi all’ascolto di quel bambino e di quella 
storia, con adeguati strumenti di percezione.
La difficoltà nell’ascolto di un bambino passa attraverso le remore e le 
rigidità dell’adulto, che spesso non è in grado di prestare adeguata atten­
zione. L’operatore deve fare i conti col timore di far emergere contenuti 
personali, che possono generare ansia nel bambino, un’ansia poi difficile 
da contenere. Un passaggio “pericoloso”, anche per la possibilità che quel­
la storia richiami e faccia emergere ricordi e situazioni legate alla storia 
emotiva e relazionale dell’operatore.
Bruno e Asia sono stati visti e ascoltati tenendo conto di tutte le cautele 
del caso, trattandosi di due minori con una storia già così dolorosa per la 
loro giovane vita. Ma le cautele maggiori che si possono fornire a un mi­
nore non hanno solo a che fare con le caratteristiche che il contesto spa­
ziotemporale (l’attenzione al luogo dove si svolgono gli incontri, il setting 
d’intervento) deve possedere per essere idoneo all’ascolto, ma soprattutto 
con la metodologia e la tecnica dell’intervento. Una metodologia che de­
ve poter prevedere l’ascolto del minore di ogni età e in ogni circostanza 
che lo riguardi, anche al di fuori della richiesta e delega specifica da parte 
dell’autorità giudiziaria ai Servizi. Nel caso di Bruno e Asia, infatti, l’esi­
genza dell’ascolto dei due minori è nata dalla messa a punto di un progetto 
terapeutico e sociale che, a nostro parere, non poteva prescindere dalla con­
siderazione di tutti gli attori coinvolti nella storia: si partiva dall’esigenza 
generata dall’abuso sulla madre e dal suo disagio come genitore vittima 
di violenze cui hanno assistito anche i minori, non si poteva che valutare 
- dunque - l’effetto anche sulla prole di quel comportamento deviato. In 
questa circostanza l’input giudiziale intrinseco al caso denunciato è stato 
la scintilla che ha acceso la luce sul caso della famiglia nel suo complesso.
Riferimenti normativi
Legge Crispi 17 luglio 1890 n. 6972 sulle Istituzioni Pubbliche di Assistenza e Bene­
ficenza (ipab).
Legge 10 dicembre 1925 n. ITTÌ istitutiva dcll’Opera Nazionale per la Protezione 
della Maternità e Infanzia (onmi).
Legge 27 luglio 1941 n. 987 istitutiva dell’Ente Nazionale di Assistenza agli Orfani dei 
Lavoratori Italiani (enaoli).
Costituzione della Repubblica Italiana (artt. 24, 38,117,118).
Legge 22 luglio 1975 n. 382 Riforma del Diritto di Famiglia e D.P.R. 24 luglio 1977 
n. 616 (decentramento politiche sociali rilevanti per l’infanzia e l’adolescenza).
Legge 29 luglio 1975 n. 405, istitutrice dei consultori familiari nei distretti sanitari.

---

IL RUOLO DEGLI OPERATORI DEL SERVIZIO SOCIALE...
Legge 4 maggio 1983 n. 184 sulla disciplina dell’adozione e affidamento dei minori 
(artt. 4,9,6,22,30,57).
Legge 6 marzo 1987 n. 74.
Convenzione di New York sui diritti del fanciullo del 20 novembre 1989 (legge di 
ratifica del 27/05/1991 n. 176).
Convenzione Europea sui Diritti dei Minori di Strasburgo del 25 gennaio 1996 (legge 
di ratifica del 20/03/2003 n. 77).
Convenzione di Lussemburgo del 20 maggio 1980 (legge di ratifica del 5/05/1994 
n. 64).
Convenzione dell’Aja del 25 ottobre 1980 (legge di ratifica del 25/01/1994 n. 64).
Legge 31 dicembre 1998 n. 476 (in ratifica ed esecuzione della Convenzione per la 
tutela dei minori e la cooperazione in materia di adozione internazionale de l’Aja 
del 29/05/1993).
Giurisprudenza rilevante in tema di ascolto e audizione del minore
Cassazione Civile Sezioni Unite, 21 ottobre 2009 n. 22238 in Giust. Civ. Mass. 2009,10.
Cassazione Civile Sezione Prima, 15 febbraio 2008 n. 3798 in Diritto e Giustizia 2008.
Cassazione Civile Sezione Prima, 27 luglio 2007 n. 16753 in Giust. Civ. Mass. 2007,7-8.
Cassazione Civile Sezione Prima, 16 aprile 2007 n. 9094.
Cassazione Civile Sezione Prima, 4 aprile 2007 n. 8481 in Giust. Civ. e Mass. 2007,4.
Cassazione Civile Sezione Prima, 18 marzo 2006 n. 6081 in Giust. Civ. e Mass. 2006,3.
Cassazione Civile Sezione Prima, 18 marzo 2006 n. 6081.
Cassazione Civile Sezione Prima, 3 febbraio 2006 n. 2426 in Diritto Famiglia 2006,1017.
Cassazione Civile Sezione Prima, 9 settembre 2005 n. 18000 in Giust. Civ. e Mass.
2005,7-8.
Cassazione Civile Sezione Prima, 19 dicembre 2003 n. 19544 in Giust. Civ. e Mass.
2003,12.
Cassazione Civile Sezione Prima, 10 ottobre 2003 n. 15145 in Giust. Civ. 2004, i, 2070.
Cassazione Civile Sezione Prima, 25 febbraio 2002 n. 2748 in Giust. Civ. e Mass.
2002, 307.
Cassazione Civile Sezione Prima, 27 novembre 1999 n. 13262 in Giust. Civ. e Mass.
1999,2371.
Cassazione Civile Sezione Prima, 5 giugno 1998 n. 5533 in Giust. Civ. e Mass. 1998,1222.
Cassazione Civile Sezione Prima, 15 novembre 1997 n. 11328 in Giust. Civ. e Mass.
1997,218.
Cassazione Civile Sezione Prima, 11 giugno 1991 n. 6621 in Giust. Civ. e Mass. 1991, 
fase. 6.
Cassazione Civile Sezioni Unite, 27 giugno 1986 n. 4276 in Giust. Civ. e Mass. 1986, 
fase. 6.
Corte Costituzionale, 30 gennaio 2002 n. 1 in Giust. Cost. 2002,1.
Corte Costituzionale, 14 luglio 1986 n. 185 in Giust. Civ. 1987, i, 2188.
Tribunale di Genova, 23 marzo 2007 in Foro Italiano 2007, 5,1601.
Corte d’Appello di Torino, 27 giugno 2006 in Diritto Famiglia 2006, 3.

---

---

4_________________
Parlare ai bambini: a quale età 
e come?
Eleonora Cannoni, Anna Silvia Bombi
Introduzione
Nella vita di ogni giorno i genitori, gli insegnanti, il medico di famiglia si 
confrontano spesso con la necessità di scoprire ciò che un bambino pensa, 
prova o sa. Benché comune, non è affatto un compito facile: anzi, si può dire 
che nella quotidianità gli adulti si accontentano fin troppo spesso di sentirsi 
dire ciò che desiderano, o quanto pensavano di sapere già fin dall’inizio. Gli 
psicologi, invece, al pari di altri professionisti che per varie ragioni devono 
accertare accuratamente i vissuti o i pensieri dei bambini (inclusi quelli 
molto piccoli o in condizioni di difficoltà), sono ben consapevoli dei rischi 
insiti nell’utilizzo dei resoconti verbali forniti da soggetti in età evolutiva. In 
effetti la validità scientifica dei dati raccolti mediante interviste e colloqui, e 
particolarmente con i bambini, è stata messa più volte in discussione (Bruck, 
Ceci, 1996). La parola, nondimeno, è un mezzo indispensabile, non sostitu­
ibile da nient’altro. Una vasta mole di ricerche ormai dimostra che i limiti 
di altri mezzi di comunicazione, come il disegno, sono ancor maggiori di 
quelli che si incontrano dialogando in parole (Bombi, Pinto, 2000; Cannoni, 
2003; Pinto, Bombi, 2008); semmai, è l’uso congiunto dei due strumenti che 
potrebbe risultare utile, per esempio, con bambini piccoli o con difficoltà di 
tipo espressivo linguistico (Salmon, Roncolato, Gleitzman, 2003).
Quando un obiettivo importante si può raggiungere solo percorrendo 
un sentiero accidentato, il modo migliore di affrontarlo è conoscerne le 
caratteristiche e anche i pericoli. In questo capitolo esamineremo le pecu­
liarità dello scambio verbale con i bambini, nella cornice di alcuni criteri 
operativi generali, utili con interlocutori di qualunque età. Partiremo da 
alcuni chiarimenti terminologici (e non solo) e da qualche cenno storico. 
Passeremo poi a descrivere alcuni aspetti dello sviluppo che sono rilevanti 
nella comunicazione adulto-bambino, traendo infine le conclusioni ope­
rative che lo sviluppo suggerisce.

---

76
BAMBINI IN TRIBUNALE
Intervista e colloquio
In questo capitolo parleremo di “intervista” per riferirci a tutta la famiglia 
di tecniche dialogiche che hanno finalità principalmente conoscitiva, ossia 
quelle interazioni verbali mediante cui si cerca di conoscere pensieri e vis­
suti di altre persone; riserveremo di preferenza il termine “colloquio” alle 
tecniche verbali che, accanto alla finalità conoscitiva, hanno anche quella 
di modificare in qualche modo lo stato mentale e psicologico dell’interlo­
cutore (per esempio, mediante un’azione di orientamento, o con un tratta­
mento terapeutico). Siamo ben consapevoli che intervista e colloquio sono 
etichette usate spesso in modo intercambiabile; in ambito evolutivo, sulla 
scorta della definizione proposta da Piaget (1926), si parla addirittura di 
“colloquio clinico” per riferirsi a quella che in verità è una tecnica di inter­
vista semistrutturata con finalità esclusivamente conoscitive. Per contro, il 
termine intervista evoca maggiormente l’ambito della ricerca psicosociale, 
apparentandosi a protocolli di indagine più strutturati, come il questio­
nario o le interviste telefoniche. In generale, alla classe delle interviste e alla 
classe dei colloqui, si associano alcune caratteristiche distintive che è utile 
tenere presenti, e che abbiamo sintetizzato nella tabella 4.1 (Bastianoni, 
Simonelli, 2001; Bombi, Cannoni, Di Norcia, 2003).
Il confine tra le diverse tecniche verbali è tuttavia molto sfumato, so­
prattutto in età evolutiva, in quanto occorre adeguarsi alle caratteristiche 
cognitive ed emotive del piccolo interlocutore e alla situazione in cui si 
svolge il dialogo: questo porta all’utilizzo di formati più flessibili, e rende 
particolarmente delicato il problema della modificazione.
Tabella 4.1 Alcune differenze tipiche tra interviste e colloqui.
Intervista
Colloquio
Contrazione / beneficiario dello scambio
Intervistatore
Intervistato
Modificazione dell’intervistato
Non opportuna
Legittima
Formato delle domande / traccia
Standard
Altamente flessibile
La nascita dell’intervista con i bambini
La pratica dell’intervista in età evolutiva è nata verso la fine del xix secolo 
nell’ambito della ricerca sullo sviluppo delle conoscenze, ma ha trovato 
la prima, importante sistematizzazione con Jean Piaget (1926). L’autore 
ginevrino suggerì infatti la necessità di una terza via tra assoluta non inter­
ferenza nel pensiero del bambino (come accade con l’osservazione diretta) 
e test strutturati, che presuppongono invece un alto grado di controllo dei

---

PARLARE AI BAMBINI: A QUALE ETA E COME'
77
processi di ragionamento. Piaget, inoltre, rilevò che l’aspetto più interes­
sante delle risposte dei bambini non è la presenza o l’assenza di nozioni 
corrette, quanto il modo di ragionare sotteso agli errori. Per sintonizzarsi 
con una mentalità a volte ben distante da quella adulta, Piaget propose 
dunque di usare un metodo “clinico” in analogia a ciò che fa chi si accosta 
a un pensiero delirante o anomalo (Piaget, 1966).
Se Piaget ha lasciato una traccia importante nell’intervista a fini cono­
scitivi, utilizzata soprattutto nel campo della ricerca, il colloquio inteso 
come metodo di indagine clinica risente principalmente del contributo di 
grandi psicoanalisti infantili (Freud, 1966; Klein, 1961; Winnicott, 1971). 
Il bambino oggetto di un intervento clinico, sia diagnostico sia psicote­
rapeutico, veste tipicamente i panni di un paziente non consapevole dei 
propri problemi. Inoltre, tanto più è piccolo, quanto meno egli è in grado 
di comprendere spontaneamente la potenziale rilevanza di fatti o pensieri 
per la soluzione dei propri problemi (Barker, 1990). Questa caratteristica 
rende maggiormente intrusivo in termini sia qualitativi sia quantitativi 
l’intervento del professionista all’interno del colloquio clinico o giuridico 
e rende indispensabile la messa in atto di numerose accortezze metodo­
logiche (Cox, Rutter, 1985; Lis, Venuti, De Zordo, 1995).
Negli ultimi decenni queste due tradizioni sono state almeno in parte 
integrate grazie all’interesse verso la dimensione conoscitiva dell’intervista 
realizzata in un contesto giuridico. Questo ha suscitato numerosi studi, 
contribuendo tra l’altro a diffondere la consapevolezza delle cautele che 
richiede l’interazione verbale con i bambini. In effetti oggi abbiamo a di­
sposizione linee guida (Hynan, 1998; Powell, Lancaster, 2003) o corsi di 
formazione promossi da diverse istituzioni che sono utili a fornire almeno 
una competenza di base. Si tratta di strumenti di cui fino a non molti anni 
fa si lamentava la mancanza (Daly, 1992) e che forse attualmente sono fin 
troppo numerosi anche se nella pratica non sempre vengono usati (Fer­
menti, Cannoni, Roma et al., 2002; Sternberg, Lamb, Davies et al., 2001). 
Anche in Italia la comunità degli psicologi può trovare un riferimento 
nelle linee guida sull’ascolto del minore messe a punto dall’Ordine degli 
psicologi del Lazio (aa.vv., 2008).
Per quanto utili, linee guida di questo tipo devono trovare fondamento 
in una serie di nozioni sullo sviluppo infantile (Ferracuti, Cannoni, 2003; 
Saywitz, Camparo, 2003; Tang, 2006; Welsh, Bierman, 2003), ed è proprio 
questo che cercheremo di fornire nei prossimi paragrafi.

---

78
BAMBINI IN TRIBUNALE
All’alba della comunicazione
Bambini e adulti comunicano fin dalla nascita, e in qualche misura persi­
no prima. La donna che sente il bambino scalciare nel ventre dice a volte: 
“Senti come protesta!” leggendo in quei movimenti un intento comunica­
tivo che certo non c’è; per contro, è un fatto dimostrato che il feto si abi­
tua al suono della voce materna, tanto che il neonato ne distingue il tono 
e il ritmo frasale da quelli di altre donne. Alla nascita, in effetti, gli esseri 
umani hanno già considerevoli competenze uditive, che permettono loro 
di discriminare finemente i suoni linguistici, e, sebbene l’apparato visivo 
sia ancora immaturo, sono orientati a esplorare i volti: bastano dodici ore 
di esposizione al volto materno perché un neonato sia in grado di ricono­
scerlo. Una serie di disposizioni comportamentali del bambino favorisce 
la nascente socialità: il lattante reagisce in modo differenziato agli oggetti 
inanimati e alle persone e già nel terzo mese discrimina, nel volto materno, 
le espressioni di gioia, collera, tristezza; il sorriso, benché nelle prime set­
timane sia solo un prototipo fisiologico della gioia, si trasforma già entro 
il terzo mese in un precursore emotivo, attivato da stimoli sociali quali il 
volto materno e la voce umana; le emozioni fondamentali, presenti se­
condo alcuni già alla nascita, si differenziano e arricchiscono nell’arco del 
primo anno di vita, manifestandosi con espressioni del volto chiaramente 
riconoscibili (Anolli, 2002).
Quasi operando come una cassa di risonanza per la dotazione innata 
del piccolo, gli adulti agiscono in modo da favorire interazioni significative 
con il bambino. Per esempio, le madri utilizzano, anche in modo inconsa­
pevole, le pause spontanee nella suzione per rivolgersi al figlio mentre lo 
allattano; o ancora, se il piccolo vocalizza, la madre gli “risponde” (Stern, 
1985). Queste interazioni regolari creano un’alternanza di turni simile a 
una conversazione e sono state infatti definite pseudodialoghi; sebbene es­
si creino una affascinante interazione adulto-bambino non si deve però 
dimenticare che quest’ultimo non può contribuirvi intenzionalmente: è 
l’adulto a inserirsi con parole o gesti nei momenti adatti (Schaffer, 1996). 
Più in generale, e non solo nella prima infanzia, le attività quotidiane del 
bambino sono organizzate in modo ripetitivo e riconoscibile, grazie anche 
a sequenze interattive regolari (format); spesso inoltre gli adulti imitano 
azioni comunicativamente salienti come spalancare la bocca, mostrare la 
lingua, emettere suoni vocalici o muovere le mani, suscitando piacere nel 
piccolo e inducendolo a imitare a sua volta, secondo alcuni autori già a 
poche settimane di vita, se non a pochi giorni (Meltzoff, Moore, 1989).
Nel corso dei primi mesi di vita, bambino e adulto allevante formano 
una diade le cui interazioni si coordinano sempre meglio, gettando le basi

---

PARLARE Al BAMBINI: A QUALE ETÀ E COME? 
79
per un vero e proprio scambio linguistico. Inizialmente è l’adulto che rileva 
e nomina ciò che il piccolo sta guardando, in una sorta di protoconversa­
zione; tra i sei e gli otto mesi anche il bambino diviene sempre più abile 
nel co-orientare lo sguardo con quello dell’adulto, così che l’oggetto guar­
dato da entrambi definisce uno spazio interpersonale e forma una sorta di 
“argomento comune”, il prototipo di ciò che sarà in seguito la referenza di 
una conversazione. Intorno ai dodici mesi, anche i bambini partecipano in 
modo attivo all’alternanza dei turni, inserendo vocalizzazioni o gesti nelle 
pause materne (Berti, Bombi, 2008).
Un dialogo vero e proprio, però, sottende anche un’intenzione comuni­
cativa, che a sua volta implica numerose abilità cognitive, quali la capacità 
di segmentare il comportamento altrui in unità d’azione dotate di senso, la 
distinzione tra mezzi e fini, la possibilità di usare l’imitazione come mezzo 
per apprendere (Anolli, 2002). Tutte queste abilità giungono a coordinarsi 
attorno ai nove mesi, un’età cruciale per la possibilità di comunicare anche 
grazie alla comparsa dei gesti di indicazione, accanto a quelli imperativi: 
a differenza di questi ultimi che sono essenzialmente di natura diadica (le 
braccia tese dicono “prendimi in braccio”), indicare qualcosa a qualcuno 
configura un’interazione a tre: io, tu e il mondo là fuori: “dammi quella 
cosa” o ancor meglio “ecco il gatto”. Il primo è un esempio di gesto richie- 
stivo, con cui il bimbo cerca di indurre l’adulto a fare qualcosa per lui, 
mentre il secondo è un esempio di gesto dichiarativo, con cui il bambino 
cerca di suscitare l’interesse dell’adulto (Camaioni, 1993).
Attorno ai dodici mesi, compaiono anche gesti convenzionali, detti 
referenziali, utilizzati in diverse situazioni per evocare oggetti o eventi; 
sequenze di suoni non corrispondenti a parole del linguaggio adulto (o 
protoparole); parole vere e proprie, usate isolatamente per riferirsi a inte­
re situazioni (olofrasi). Grazie alle prime parole, il bambino è in grado di 
porre domande (per esempio, indicando un animale e contemporanea­
mente dicendo “cane?” con tono interrogativo), rispondere (per esempio, 
dicendo “pappa” quando la mamma mostra la bottiglietta del succo di frut­
ta), salutare con un “ciao” mentre muove la manina (Berti, Bombi, 2008).
Capirsi con le parole
Nel corso del secondo anno di vita ci si aspetta generalmente che un bam­
bino “impari a parlare”: ma il percorso sarà ben più lungo, e tutt’altro che 
omogeneo. Uno studio di Caselli (1995) su bambini italiani ha documen­
tato le grandi differenze che esistono tra un bimbo e l’altro nella quantità 
di parole prodotte e comprese: a diciotto mesi si va da chi non dice ancora 

---

80
BAMBINI IN TRIBUNALE
alcuna parola a chi ne sa quasi trecento, da chi ne capisce solo una venti­
na a chi circa quattrocento. Il numero di parole che un bambino capisce 
permette di stimare quante ne saprà dire in età successive. In ogni caso, il 
numero di parole conosciute cresce dapprima in modo graduale, per poi 
registrare quella che viene chiamata esplosione del vocabolario, ossia un 
aumento improvviso e rapido che avviene per lo più verso i diciotto mesi.
Quando il patrimonio lessicale raggiunge il centinaio di lemmi (solita­
mente nel secondo anno di vita), gli enunciati di una sola parola diminui­
scono, e il bambino inizia a mettere due o tre parole di seguito producendo 
una sorta di linguaggio telegrafico privo di congiunzioni, articoli, prepo­
sizioni, pronomi. Intorno ai venti mesi i bambini costruiscono piccole 
frasi composte da due parole (per esempio, “mamma pappa”), frasi che si 
amplieranno nei mesi successivi, divenendo progressivamente più com­
plesse, ampie e articolate. L’acquisizione di articoli, preposizioni, congiun­
zioni, avverbi, modi e forme temporali dei verbi inizia durante il secondo 
anno di vita seguendo un ordine logico che va dalle forme più semplici e 
utilizzate nel contesto quotidiano alle più complesse e rare. Per esempio, 
i bambini padroneggiano prima l’indicativo presente e l’imperfetto dei 
verbi, poi il passato e infine il futuro; intorno ai tre anni mettono insie­
me frasi semplici mediante la congiunzione “e”, usano la forma passiva e 
quella negativa, formulano domande più complesse, impiegano corretta- 
mente le principali regole morfosintattiche, come l’accordo di numero o 
di genere tra soggetto e verbo: “I bambini corrono”, “La mamma è bella” 
(Devescovi, D’Amico, 2001).
Grazie a questi progressi, capire ciò che un bambino dice diviene sem­
pre più agevole anche per chi non fa parte della famiglia o del suo stretto 
entourage. Tuttavia un ostacolo alla comprensione può ancora derivare 
dall’imperfetto sviluppo fonologico. Tale aspetto dello sviluppo inizia sin 
dai primi giorni di vita, poiché, come si è sopra accennato, i neonati sono 
già in grado di distinguere sia i suoni linguistici sia la prosodia discorsiva 
(ossia l’intonazione e il ritmo); tuttavia nei primi mesi essi non possono 
produrre suoni linguistici, a causa dell’immaturità del tratto vocale, dello 
scarso controllo motorio e dell’insufficiente memoria di lavoro. Solo intor­
no ai tre anni la maggior parte dei bambini italiani è in grado di pronun­
ciare tutti i fonemi della nostra lingua, e fino a cinque/sei anni non pochi 
bambini continuano a incontrare difficoltà nell’enunciare consonanti di 
difficile articolazione, come [r] e [f], che vengono sostituite da altre più 
agevoli da pronunciare (rispettivamente [1] e [b]; Orsolini, 2000).
Per quanto riguarda la comprensione del linguaggio da parte del bambi­
no, è abbastanza intuitivo il fatto che essa preceda la produzione linguisti­
ca: tutti noi parliamo ai piccoli fin da quando sono in fasce! In effetti, nel 

---

PARLARE AI BAMBINI: A QUALE ETÀ E COME! 
8 1
corso del primo anno di vita quasi ogni azione quotidiana cui il bambino 
assiste è accompagnata da commenti dell’adulto che formano una sorta di 
didascalia. Inoltre, fin da quando il bambino si esprime a gesti, egli riceve 
risposte verbali, e non mancano neppure le domande, benché il piccolo 
non sia ancora in grado di rispondere. Ciò che viene detto a un infante 
deve essere tuttavia assai semplice, deve essere pronunciato chiaramente, 
ed è bene sia rafforzato da un tono leggermente enfatico e se necessario 
da ripetizioni: tutte caratteristiche che contraddistinguono il cosiddetto 
motherese, ossia il modo di parlare delle madri (Gobbo, 2004).
Le basi della capacità di dialogare vengono così gettate abbastanza pre­
cocemente. Intorno ai tre anni i bambini sanno ripetere correttamente 
semplici frasi pronunciate dagli adulti senza ometterne delle parti e ca­
piscono domande elementari, cui sanno rispondere in modo pertinente. 
Nonostante questi progressi, fino a circa cinque anni i bambini ricorrono 
spesso a elementi non linguistici per capire il senso di ciò che viene detto 
loro, col rischio di fraintendere il significato dell’enunciato. Per individuare 
chi compie un’azione essi possono basarsi quindi sull’ordine delle parole 
all’interno della frase, sulla plausibilità della frase stessa, sul grado di rever- 
sibilità/irreversibilità dell’evento o sulle caratteristiche di quest’ultimo. Per 
esempio, la frase “la mamma è pettinata dalla nonna” può essere recepita 
come “la mamma pettina la nonna” se il bambino, sulla base dell’ordine 
delle parole e non degli indizi linguistici (in questo caso la forma del ver­
bo), attribuisce il ruolo di agente al primo referente e quello di paziente 
al secondo. Altri fattori non linguistici importanti sono le aspettative, la 
probabilità che l’evento enunciato accada nella realtà e la caratterizzazio­
ne dei protagonisti (per esempio, animati vs inanimati). La frase “il cane 
è morso dal bambino” può dunque essere decodificata come “il bambino 
è morso dal cane” perché questo è l’evento più probabile e più coerente 
con le aspettative di chi ascolta. Solo dopo i sei anni i bambini saranno in 
grado di comprendere la maggior parte delle regole grammaticali, mentre 
gli elementi morfosintattici saranno padroneggiati correttamente intorno 
ai nove anni circa (Devescovi, D’Amico, 2001).
Infine, sempre nel corso dell’età prescolare, i bambini iniziano a com­
prendere che le parole possono avere più significati, anche non letterali, 
come nei proverbi o nei modi di dire. Un passo successivo verrà compiuto 
quando essi potranno analizzare un’azione o un evento assumendo due 
punti di vista diversi, uno esplicito e condivisibile da tutti e uno più im­
plicito, legato al significato che chi sta parlando gli attribuisce. Questa 
nuova competenza, che inizia a svilupparsi dopo i sei anni, consentirà al 
bambino di capire le metafore.
Intorno ai nove o dicci anni lo sviluppo linguistico è compiuto e i bambi­

---

82
BAMBINI IN TRIBUNALE
ni possono essere considerati dei partner conversazionali pienamente com­
petenti. Negli anni successivi, e soprattutto con l’ingresso nell’adolescenza, 
il linguaggio può risentire nuovamente di forme di pensiero egocentrico 
legate alla fase evolutiva e arricchirsi di espressioni linguistiche idiosin- 
cratichc o di forme gergali mutuate dal gruppo dei pari o dai mass media.
Parlare di eventi
Come abbiamo visto, la comunicazione verbale bambino-adulto è inizial­
mente legata in modo inscindibile ai contesti quotidiani e prevalentemente 
integrata nelle azioni in corso; è solo tra i diciotto e i ventiquattro mesi 
che le parole iniziano a essere usate per riferirsi a situazioni o oggetti non 
presenti al momento. Inizia così un uso simbolico del linguaggio che viene 
accompagnato dal parallelo emergere di altre manifestazioni del pensiero 
simbolico, come per esempio la comprensione del carattere permanente 
degli oggetti, che continuano a esistere anche quando non li si vede.
Le parole del bambino, tuttavia, non sempre hanno il medesimo signi­
ficato del linguaggio adulto. Una madre certamente sorriderà nel sentire 
il proprio figlio che chiama “gatto” la tigre del bioparco, ma questa sovra- 
estensione del significato di una parola conosciuta permette al bambino di 
denominare qualcosa di cui non conosce il nome basandosi su qualche tipo 
di somiglianza. Più difficile, nella vita quotidiana, è rilevare un fenomeno 
complementare, ossia la sottoestensione:, se un bimbo non usa la parola “gatto” 
per riferirsi al siamese dei vicini, è difficile decidere se lo stia considerando 
una specie di animale differente dal tigrato di casa, o semplicemente non 
abbia voglia di parlarne. Se però si chiede esplicitamente a bambini di uno o 
due anni i nomi di vari oggetti si constata che essi tendono a non estendere 
le parole che conoscono a oggetti nuovi (Kay, Anglin, 1982).
La cautela nell’interpretare ciò che dice il bambino non deve essere ab­
bandonata troppo presto. Il fatto che un bambino parli, o addirittura che 
parli piuttosto bene, non significa che pensi come un adulto in miniatura, 
o sia una creatura che differisce dagli adulti solo per la quantità di cose 
che sa. Come ci ha insegnato Piaget, con l’avvento della funzione simbo­
lica (di cui il linguaggio è una delle manifestazioni essenziali) il bambino 
mostra con certezza la capacità di pensare, ma ciò non implica che anche 
le sue modalità di ragionamento e tanto meno la sua visione del mondo 
siano simili a quelle dell’adulto.
Secondo Piaget (1945), questo dipende essenzialmente dal fatto che, fino 
almeno a quattro anni, le rappresentazioni mentali infantili non possie­
dono le proprietà peculiari dei concetti poiché sono prive di un’organiz­

---

PARLARE AI BAMBINI: A QUALE ETÀ E COME? 
83
zazione (gerarchica o per incrocio), e spesso non si riferiscono neppure a 
delle categorie bensì alla rappresentazione di un singolo individuo (per 
esempio, “cane” non è il rappresentante di una categoria di animali con 
caratteristiche peculiari ma è il nome del cane posseduto dal bambino). 
Piaget ha dimostrato che ancora a quattro o cinque anni, quando è pre­
sente la distinzione tra un individuo (Pluto) e la categoria cui appartiene 
(i cani), i concetti continuano a mancare di organizzazione gerarchica e in­
crociata; per questo, secondo l’autore ginevrino, i bambini di età prescolare 
non sono in grado di effettuare ragionamenti, né deduttivi (ricavare una 
conclusione su un individuo o caso particolare a partire da certe premesse 
generali e da certe condizioni iniziali) né induttivi (ricavare un principio 
o un concetto generale da una serie di casi particolari). Quello che fanno 
invece è passare dal particolare al particolare, un tipo di ragionamento che 
Piaget chiama transduzione, e che somiglia un po’ ai discorsi che si fanno 
in treno, passando da un argomento all’altro per pura associazione di idee.
Durante la prima fanciullezza (tre, sei anni) si assiste inoltre all’impor­
tante passaggio tra un uso privato (egocentrico, per dirla in termini pia- 
getiani) a un uso socializzato del linguaggio (Piaget, 1923). In questi anni 
difatti, grazie alla diminuzione dell’egocentrismo intellettuale, i bambini 
usano sempre meno il linguaggio per parlare a se stessi, come in un mo­
nologo, e sempre più spesso adattano ciò che dicono alle caratteristiche 
dei loro interlocutori o del contesto, ovvero si mettono nei panni dell’altro 
sforzandosi di rendere comprensibile ciò di cui stanno parlando.1
1. Il linguaggio egocentrico non ha però solo un’accezione negativa, ma rappresentando una 
sorta di riflessione ad alta voce che il bambino fa, per esempio, per pianificare una sequenza di azioni 
complesse, svolge l’importante funzione di promuovere il linguaggio interiore che si svilupperà nelle 
età successive (Vygostkij, 1934).
Negli ultimi quarant’anni moltissimi studi sono stati condotti per di­
mostrare che i bambini di età prescolare possiedono capacità cognitive 
maggiori di quanto prospettato da Piaget. Un filone importante di questi 
studi si deve alla studiosa statunitense Katherine Nelson (1986) secondo la 
quale le conoscenze del bambino, pur non seguendo la logica dei concetti, 
possiedono una peculiare forma di organizzazione, quella degli scripts (in 
italiano “copioni”). Uno script è un insieme di informazioni generali, ri­
cavate dall’esperienza, sulla struttura sequenziale di eventi ricorrenti (per 
esempio, andare a scuola, partecipare a una festa di compleanno). In genere 
intorno ai due anni e mezzo i bambini iniziano a costruire gli scripts delle 
attività di routine, sanno come ci si comporta in esse e possono descriverle 
in modo abbastanza accurato.
Lo script può avere un duplice effetto sul modo in cui il bambino re­
gistra e racconta le sue esperienze: da un lato ne facilita l’interpretazione, 

---

84
BAMBINI IN TRIBUNALE
la codifica e il ricordo (“Ah, era una festa di compleanno! Dunque c’era la 
torta, la festeggiata ha spento le candeline, abbiamo cantato Tanti auguri 
a te...”), dall’altro può creare delle distorsioni. I bambini infatti tendono 
a confondere le caratteristiche di uno specifico episodio con quelle dello 
script a cui si riferisce, che essi in genere ricordano meglio (Flavell, Miller, 
Miller, 1993): così, restando nel nostro esempio, possono affermare con 
grande sicurezza di aver visto la torta, quando in realtà le candeline erano 
insolitamente poste sopra delle fette di cocomero. Secondo alcuni autori 
(Ceci, Bruck, 1998), la prevalenza dello script agisce in due modi sul reso­
conto di eventi: da un lato può portare i bambini più piccoli a non riferire 
aspetti dell’evento che, pur essendosi verificati, non fanno parte del co­
pione consueto (il cocomero), dall’altro può indurli inconsapevolmente 
a incorporare nel proprio racconto dettagli appartenenti ad altri eventi 
o informazioni ricevute da altre persone (la torta vista in tante altre oc­
casioni); Ceci e Bruck (1998) concludono quindi che la presenza di uno 
script, lungi dal facilitare il resoconto di specifici eventi, rende più elevato 
il rischio che il bambino venga suggestionato. La capacità di distinguere 
il singolo evento dallo script cui fa riferimento senza confondere l’uno 
con l’altro si acquisisce solo verso i sei anni, e si può notare che questa età 
coincide pressappoco con quella in cui secondo Piaget il bambino inizia 
a costruire un autentico pensiero concettuale.
Lo studio delle conoscenze scripted si intreccia quindi con le ricerche 
sulla memoria, e in particolare sulla memoria di eventi. Molte di queste 
ricerche sono state stimolate dalla questione della validità della testimo­
nianza dei bambini, e specialmente in circostanze di abuso. Tuttavia ci 
preme sottolineare che la memoria di eventi è cruciale in qualunque in­
tervista, ivi comprese quelle in ambito giuridico civile: ricordare in modo 
accurato la propria esperienza è un fattore indispensabile per parlare di sé 
in ambienti non familiari, con interlocutori che, per conoscere il bambino, 
devono affidarsi alle sue parole.
È evidente che la memoria esiste sin dalla nascita, poiché senza di essa 
non vi sarebbe apprendimento. Tuttavia, in ambito psicologico, fin dagli 
studi pionieristici di Bartlett (1932) è ben noto che la memoria umana ha 
un carattere costruttivo. Memorizzare qualcosa (un oggetto, una scena, un 
evento) non significa quindi scattare una fotografia mentale che, come tale, 
giace nel nostro archivio finché non la rispolveriamo e la rievochiamo. La 
memoria è una costruzione concettuale interna delle informazioni (Flavell, 
Miller, Miller, 1993) soggetta a modifiche a seconda delle caratteristiche 
del sistema cognitivo, incluse le trasformazioni evolutive.
Secondo alcuni studi, già a due anni i bambini sono in grado di ricor­
dare eventi passati, ma il loro ricordo risulta povero di informazioni, ed 

---

PARLARE Al BAMBINI: A QUALE ETÀ E COME? 
85
è spesso frammentario, contraddittorio, privo degli elementi centrali di 
una rievocazione (chi, dove, quando, cosa) e di uno schema di riferimento; 
attorno ai tre anni invece, i bambini generalmente possiedono le capacità 
necessarie per ricordare in modo accurato un evento al quale hanno as­
sistito, soprattutto se si tratta di un fatto rilevante o personalmente signi­
ficativo (Qin, Quas, Redlich et al., 1997). Tuttavia bisogna tener presente 
che, a ogni età, le caratteristiche degli eventi (per esempio, la frammenta­
rietà o la valenza emotiva) contribuiscono in modo rilevante al processo 
di codifica e di immagazzinamento dell’informazione, e dunque alla bontà 
della sua rievocazione (Ornstein, 1996).
Anche il modo in cui viene condotta l’intervista può interferire con 
una corretta rievocazione (Lewis, Wilkins, Baker et al., 1995) e le ricerche 
in età evolutiva dimostrano che i bambini non sempre sono in grado di 
discernere tra un ricordo genuino e un’interpretazione dell’evento propo­
stagli durante una o più interviste precedenti. Inoltre, nel corso di ripetuti 
colloqui il bambino può acquisire sull’evento delle informazioni che fino a 
quel momento non aveva, iniziando così a fornire dei resoconti dettagliati 
e apparentemente più credibili, ma che in realtà possono essere del tutto 
inattendibili perché incorporano sia i dati originari sia quelli appresi suc­
cessivamente (Ceci, Bruck, 1998).
Infine, nel valutare la credibilità di ciò che riferisce un piccolo intervi­
stato, bisogna tener conto che i bambini in età prescolare sopravvalutano 
le proprie capacità di ricordare, e solo nella media fanciullezza inizia a svi­
lupparsi la metamemoria, ossia l’insieme di conoscenze sulla propria abilità 
di immagazzinare e recuperare le informazioni, che ci permette di autova- 
lutare la bontà dei nostri resoconti di eventi passati (Berti, Bombi, 2008).
L’interlocutore come soggetto mentale
Un aspetto dello sviluppo su cui gli studiosi moderni hanno lavorato inten­
samente per dimostrare la fallacia del punto di vista piagetiano è l’egocentri­
smo, inteso come incapacità di decifrare il punto di vista altrui. Nell’ambito 
di una prospettiva che vede il bambino come un “teorico in erba” più che 
come un conoscitore insufficiente, il processo di decentramento è stato 
riconcettualizzato come costruzione di una teoria della mente (Premack, 
Woodruff, 1978), in pratica la comprensione che gli altri sono dotati di 
pensieri, convinzioni e desideri, i quali possono essere diversi dai propri.
Comportamenti precursori della teoria della mente si registrano già nel 
periodo neonatale, quando gli infanti, come già si è detto, sono in grado di 
imitare alcune semplici azioni che vedono compiere da altri (per esempio, 

---

86 
BAMBINI IN TRIBUNALE
tirare fuori la lingua o spalancare la bocca). Questa capacità sottende una 
rappresentazione del proprio corpo nonché una consapevolezza, almeno 
implicita, di essere simili agli altri (Gopnik, Meltzoff, 1997). Grazie al co­
dice comune con cui sono registrate le azioni proprie e altrui, il lattante 
può generalizzare agli altri le proprie esperienze cinestesiche ed emotive.
Quando, verso la fine del primo anno, le azioni del bambino iniziano a 
coordinarsi, distinguendo mezzi e fini, fa la sua comparsa Vintenzionalità, 
che viene attribuita dal bambino anche alle azioni degli altri.
Anche la nozione di desiderio nasce piuttosto precocemente. Tra i di­
ciotto e i ventiquattro mesi i bambini usano i verbi volere e piacere per 
riferirsi ai propri desideri (“Voglio i biscotti”, “Mi piace disegnare”) e a 
quelli altrui (“Niccolò vuole venire a casa mia”): essi mostrano così di 
comprendere la differenza tra desiderio e realtà (Wellman, Bartsch, 1994). 
Bisognerà invece attendere i tre anni per osservare la comparsa di termini 
come “penso”, “so”, “credo”. In sintesi, a due anni la nascente teoria della 
mente è imperniata sulla nozione di desiderio, mentre a tre anni si fonda 
sulla nozione di credenza.
Fino a quattro anni, tuttavia, pensare, sapere, credere si riferiscono a 
credenze ritenute vere: per esempio, una bambina guardando un libro illu­
strato può dichiarare “Io so questa storia”. Anche ciò che le altre persone 
credono viene collegato a ciò che percepiscono, mentre non vengono colte 
l’esistenza e l’influenza dei processi mentali (attenzione, memoria, associa­
zioni, inferenze) che possono, per esempio, spingere una persona a cercare 
un oggetto dove essa crede erroneamente che si trovi, anziché nel luogo 
in cui l’oggetto si trova realmente Dopo i quattro anni, invece, la maggior 
parte dei bambini diventa capace di comprendere che alcune credenze si 
rivelano false. La consapevolezza che si possono avere false credenze segna 
un cambiamento importante nella conoscenza psicologica infantile, in 
quanto consente di fornire spiegazioni più complesse dei comportamenti 
e delle emozioni (collegate alla realizzazione o meno dei desideri) e correla 
positivamente con una maggiore resistenza alla suggestionabilità (Tem­
pleton, Wilcox, 2000). Nel box 4.1 sono presentate alcune delle procedure 
utilizzate per valutare la presenza di questa importante capacità cognitiva.
Le credenze che i bambini possono valutare come vere o false attorno 
ai quattro anni si definiscono di primo ordine. Intorno ai sette, otto anni i 
bambini saranno in grado anche di risolvere le cosiddette/ake credenze di 
secondo ordine, ovvero la comprensione di false credenze sulle false creden­
ze dell’altro, del tipo “lui crede che io creda che...” (Camaioni, Di Biasio, 
2002); riprenderemo il discorso su queste capacità implicanti forme di 
ragionamento ricorsivo quando parleremo dello sviluppo del role taking.

---

PARLARE AI BAMBINI: A QUALE ETÀ E COME? 
87
Box 4.1 Valutare la teoria della mente
Per valutare la capacità di riconoscere le false credenze, e quindi il possesso 
da parte del bambino della teoria della mente, sono state messe a punto 
diverse procedure.
Una delle più note è quella di Sally e Anne ideata da Wimmer e Perner ( 1983), 
successivamente rivista e riadattata da altri autori. Protagoniste della prova 
sono due bambole: Anne e Sally. Sally nasconde una biglia in una scatola e 
esce di scena. Anne, in sua assenza, prende la biglia dalla scatola e la nasconde 
in un cesto. Sally torna e rivuole la sua biglia. Al bambino che ha assistito 
alla scenetta si chiede di dire dove Sally cercherà la sua biglia. I bambini di 3 
anni, che non possiedono ancora una teoria della mente, rispondono che la 
cercherà nel cestino, mentre la maggior parte di quelli di 4 anni rispondono 
che la cercherà dove l’aveva lasciata, ovvero nella scatola. Questo dimostra che 
essi sono in grado di inferire stati mentali altrui non osservabili.
La cosiddetta prova degli Smarties, messa a punto da Perner, Leekam e 
Wimmer (1987), indaga invece il riconoscimento della falsa credenza su 
di sé oltre che sugli altri. Si mostra a un bambino una confezione chiusa di 
confetti Smarties e gli si chiede di dire che cosa contiene. Dopo aver ascoltato 
la risposta del bambino (che solitamente conosce il prodotto mostrato) 
si apre la confezione e gli si mostra che contiene una matita. Dopo aver 
richiuso la confezione, al bambino si chiede di dire cosa conteneva la scatola 
(per verificarne il ricordo), che cosa credeva che ci fosse inizialmente (per 
verificare la comprensione della propria falsa credenza iniziale) e che 
cosa risponderà un altro bambino, che non ha guardato nella confezione, 
quando gli verrà chiesto cosa contiene (per verificare la comprensione della 
falsa credenza altrui).
In un’altra prova ancora, tesa a esplorare il paradigma apparenza-realtà, 
viene mostrato al bambino un oggetto visivamente identificabile come una 
pietra ma che al tatto si rivela essere una spugna (Flavell, Flavell, Green, 
1983). Successivamente si chiede al bambino che cos’è l’oggetto (domanda 
sulla realtà) e a cosa somiglia (domanda sulla credenza). Tutte queste 
prove sono accomunate dal riferimento a situazioni concrete e immediate: 
occorre quindi tenere presente che in situazioni discorsive, riferite a fatti 
passati, e magari più ambigui e complessi il bambino può dare prestazioni 
di gran lunga inferiori.
Verità e bugie
Gli studi sulla teoria della mente considerano i quattro anni un’età chiave 
per comprendere che gli altri possono credere cose diverse dal vero. Questa 
letteratura ha un’evidente rilevanza in ambito giuridico. L’età dei quattro 
anni è però solo quella in cui la maggioranza dei bambini supera le pro­
ve di falsa credenza, e ci sono ampie variazioni interindividuali. Pertan­
to, nella raccolta e valutazione dei resoconti infantili in ambito giuridico, 

---

88
BAMBINI IN TRIBUNALE
vari studiosi sottolineano la necessità di accertare che il bambino sappia 
distinguere tra verità, fantasia e bugia (McGough, 1994), anche se non vi 
è ancora pieno accordo su quale sia il modo migliore per condurre questo 
accertamento (Poole, Lamb, 1998).
Per dire consapevolmente una bugia occorre possedere una serie di ca­
pacità più o meno complesse (Bombi, Marotti, 1998):
1. Conoscere la verità dei fatti (per esempio, che c’è un pezzo di cioccolata 
in una certa scatola di colore verde).
2. Sapere che i fatti si possono comunicare a un’altra persona (per esem­
pio, si può dire: “La cioccolata è nella scatola verde”, o indicare la scatola 
in questione).
3. Sapere che questa persona conoscerà i fatti nella forma in cui le sono 
stati presentati (la persona a cui l’abbiamo detto penserà che la cioc­
colata sia nella scatola verde).
4. Sapere che non necessariamente gli altri sanno tutto ciò che noi sappia­
mo (per esempio, un altro può ignorare che la scatola verde contiene 
della cioccolata).
5. Sapere che si possono comunicare fatti che non corrispondono alla 
realtà (per esempio, dichiarando: “La cioccolata è nella scatola rossa”, 
o indicando la scatola rossa anziché quella verde).
6. Sapere che l’informazione falsa porterà l’interlocutore a formarsi una 
rappresentazione discrepante dalla realtà (credere che la cioccolata sia 
veramente nella scatola rossa).
I primi tre punti implicano la conoscenza della realtà e una rudimentale 
comprensione della mente altrui; riguardano dunque conoscenze posse­
dute anche da bambini molto piccoli.
Il punto quattro presuppone che gli altri possano non sapere tutto quel­
lo che sappiamo noi, ovvero richiede il possesso di una teoria della men­
te leggermente più evoluta. Questa competenza è già presente tra i tre e i 
quattro anni, ma deve coesistere con l’idea che gli adulti “sappiano tutto” 
e che quindi sia impossibile ingannarli.
Il punto cinque implica una chiara distinzione tra pensiero e realtà 
che il bambino riesce a operare piuttosto precocemente (intorno ai due 
anni) ma solo in contesti direttamente sperimentati quali quelli ludici. 
Per esempio, nel gioco di finzione egli prenderà una banana di plastica e 
farà finta di addentarla pur sapendo che in realtà non è il vero frutto. La 
distinzione tra realtà e finzione non è però sempre semplice, soprattutto 
quando entrano in campo le emozioni. Un bambino di cinque anni può 
temere che il personaggio di una storia paurosa esista nella realtà e chie­
dere ai suoi genitori di esplorare accuratamente la sua stanza per essere 
certo che il mostro non si sia nascosto da qualche parte.

---

PARLARE AI BAMBINI: A QUALE ETÀ E COME?
89
L’ultimo punto (sei) si riferisce a nozioni che si sviluppano dopo i quat­
tro anni: il nostro comportamento è guidato da ciò che crediamo e non 
dalla realtà, e le nostre credenze possono essere false.
I bambini di quattro anni, quindi, sono in genere sufficientemente equi­
paggiati sul versante cognitivo per dire delle bugie e, pur non essendone 
pienamente consapevoli, sanno anche esercitare un discreto controllo sulle 
loro espressioni facciali mentre stanno mentendo (Cole, 1986). Prima di 
questa età è possibile incontrare qualche “bugiardo in erba”, ma non pos­
siamo essere certi che le sue bugie siano intenzionali. Paradossalmente, 
sono proprio questi bugiardi inconsapevoli a porre i maggiori problemi 
nell’intervista: essi infatti possono riferire delle falsità solo perché corri­
spondono ai loro desideri, e senza alcuna cattiva intenzione. La richiesta 
di dire la verità diviene quindi accessibile a mano a mano che si sviluppa 
l’abilità nel mentire, e la comprensione delle conseguenze che questo com­
porta per sé e per gli altri.
Inoltre, la concezione che i bambini hanno della bugia si sviluppa più 
lentamente della loro abilità a produrle, e occorre quindi fare attenzione che 
intervistatore e intervistato condividano pienamente il significato dei ter­
mini “bugia” e “verità”. Uno studio condotto da Coleman e Kay (1981) mo­
stra che negli adulti una bugia prototipica è caratterizzata da tre condizioni:
1. Chi parla sa di avere detto una cosa falsa.
2. Chi parla ha intenzione di indurre chi ascolta a credere che l’afferma­
zione falsa sia vera.
3. L’affermazione è oggettivamente falsa.
Alla luce della teoria della mente i bambini di quattro o cinque anni 
dovrebbero riconoscere le bugie almeno in situazioni concrete e semplici 
da esaminare. Quando però si pone il problema a livello solo verbale, e 
quindi più decontestualizzato, fino a sei anni può accadere che le bugie 
siano confuse con altre “cose da non dire”, come le parolacce (Piaget, 1932). 
Successivamente i bambini comprendono che la bugia è un’affermazione 
falsa, ma considerano bugie anche gli errori involontari. Infine, intorno ai 
sette anni, essi riconoscono l’importanza delle intenzioni per distinguere 
la bugia dall’errore e dallo scherzo.
Queste ricerche sulla capacità infantile di mentire devono essere messe 
in relazione anche con le principali tappe dello sviluppo della moralità. 
Secondo Piaget ( 1932), la prima forma di moralità infantile è eteronoma, 
ossia consiste solo nel seguire le regole stabilite da adulti autorevoli senza 
comprenderle. Tali regole sono assolute e inflessibili, e devono essere segui­
te per evitare le punizioni. Il giudizio morale formulato su un’azione si basa 
sulla valutazione delle sue conseguenze, e non delle intenzioni di chi l’ha 

---

90
BAMBINI IN TRIBUNALE
compiuta: per esempio, i bambini considerano più cattivo chi ha prodotto 
il danno più grosso, indipendentemente dalle circostanze dell’evento. Con 
l’avvento della moralità autonoma, il bambino diventa invece più flessibile 
nei suoi giudizi morali, valutando il punto di vista della persona, le sue 
intenzioni e le circostanze in cui l’azione si inserisce; rifiuta di obbedire 
ciecamente all’autorità, e la sua moralità inizia a fondarsi sulla respon­
sabilità personale più che sul controllo esterno. Studi successivi a quelli 
piagetiani hanno d’altra parte dimostrato che nel corso dell’età scolare i 
bambini comprendono sempre meglio la natura convenzionale di molte 
regole sociali, il che le rende modificabili con il consenso degli interessati; 
questa comprensione rende meno rigide le valutazioni dei bambini.
La moralità eteronoma si trova spesso nei giudizi espressi dai bambini 
di età prescolare, ma non si deve credere che scompaia con tanta facilità: 
per esempio, una persona adulta può valutare con grande severità un au­
tomobilista che divertendosi a correre oltre il limite ferisce delle persone, 
mentre per la stessa infrazione commessa senza che ne segua alcun danno 
il giudizio è meno drastico. Piaget stesso, in effetti, non considera le tappe 
evolutive della moralità come stadi universali, e ripete in vari passi del­
la sua opera che le circostanze di un evento e le sue componenti affettive 
possono incidere fortemente sul giudizio.
Lo sviluppo morale spiega quali sono le motivazioni che per i bambini 
sono alla base della necessità di non mentire. In età prescolare il maggior 
deterrente è la paura di essere puniti, mentre per i più grandi acquista im­
portanza il timore di pregiudicare il rapporto di fiducia con l’altro, non­
ché lo sviluppo di sentimenti morali, quali il senso di colpa e la vergogna. 
Queste emozioni presuppongono la capacità di guardare dentro di sé e di 
confrontare il proprio comportamento con uno standard, capacità che si 
sviluppa dai sei anni in avanti (Bombi, Marotti, 1998).
Nel contesto giuridico, soprattutto nel caso di dispute genitoriali più o 
meno accese, l’intervistatore deve tenere in considerazione la possibilità 
che alcune risposte fornite dal bambino durante l’audizione riflettano non 
tanti i vissuti o le idee dell’intervistato quanto quelli di uno o di entrambi 
i genitori (Hynan, 1998). Il condizionamento genitoriale può avvenire a 
vari livelli ed essere operato in modo più o meno intenzionale. È impor­
tante dunque per l’intervistatore capire il livello di autenticità di quanto 
raccolto, e più avanti vedremo in che modo si può agire a tal fine.
Parlare delle relazioni interpersonali
Gli argomenti di un’intervista in ambito giuridico sono in genere attinenti 
alla sfera personale del bambino e a i suoi rapporti con persone salienti. 

---

PARLARE AI BAMBINI: A QUALE ETÀ E COME? 
91
La conoscenza societaria infantile, affrontata da Piaget in poche opere 
(anche se importanti come quella sul giudizio morale di cui si è appena 
parlato), è stata a lungo trascurata dagli studiosi. Nello scorcio del secolo 
scorso, numerosi e importanti autori, quali Damon ( 1977), Selman (1980), 
Youniss (1980), hanno utilizzato il colloquio piagetiano nella sua forma 
classica per scoprire quanto 1 bambini sappiano dire a proposito della vita 
sociale e, particolarmente importante in questa sede, riguardo alle relazio­
ni interpersonali. Questi studi hanno messo in luce come nel corso della 
media fanciullezza (sei, undici anni) si sviluppino delle precise aspettative 
sul rapporto con coetanei e adulti, che implicano - per esempio - la no­
zione di reciprocità nelle amicizie tra pari, la comprensione delle regole 
di potere, il ruolo della gentilezza nella positiva qualità dei rapporti; con 
l’adolescenza poi, come già indicato da Sullivan (1954) molti anni prima, 
l’importanza delle relazioni tra pari cresce, e lo scambio con gli amici di­
viene assai intenso e rilevante per ragazzi e ragazze, mettendo in secondo 
piano i rapporti familiari.
Selman (1976) ha proposto inoltre una concettualizzazione delle compe­
tenze relazionali basata sul progresso nelle capacità di role taking, che con­
siste non solo nel saper distinguere i punti di vista delle persone ma anche 
nel coordinare le diverse prospettive. Secondo Selman solo dopo i sei anni 
i bambini superano la prospettiva egocentrica, in cui esiste un’unica verità 
(spesso, ma non necessariamente, basata sul proprio punto di vista) e quindi 
non c’è bisogno di conciliare opposte visioni. A questa capacità dialettica si 
giunge per gradi, passando per la fase soggettiva (all’incirca fino a otto anni) 
e autoriflessiva (verso i nove anni) in cui il bambino comprende che vi sono 
punti di vista diversi; inizialmente l’esistenza di tali diversità viene attribu­
ita solo alle diverse informazioni di cui ciascuno è in possesso, e in seguito 
anche al diverso modo di interpretarle in base a valori e propositi persona­
li. È solo nella fase autoriflessiva, secondo Selman, che il bambino inizia a 
mettersi nei panni degli altri, e a immaginare che gli altri possano mettersi 
nei suoi. Questo però non implica la possibilità di trovare soluzione a pro­
spettive conflittuali, che si forma secondo l’autore solo attorno agli undici 
anni (fase della reciprocità) per consolidarsi dopo i dodici anni, con la fase 
sociale e convenzionale. I ragazzi di queste età comprendono in primis che si 
possono tener presenti simultaneamente due punti di vista contrastanti, e 
cercare una posizione imparziale rispetto a essi, e infine che esistono punti 
di riferimento condivisi da interi gruppi (come le regole, o le leggi) che fa­
cilitano il coordinamento tra le prospettive individuali.
La rilevanza di queste osservazioni di Selman ai fini dell’intervista in 
ambito giuridico ci sembra piuttosto evidente. Un bambino che in casa 
assiste a situazioni di conflitto tra i genitori può metabolizzare in modi 

---

92
BAMBINI IN TRIBUNALE
molto diversi quello che osserva, a seconda delle sue capacità di role ta­
king. Un piccolo nella fase egocentrica potrebbe passare da un’adesione 
incondizionata all’opinione del padre, a un’altrettanto decisa adesione 
all’opinione materna, oscillando tra queste prospettive, e senza cercare 
alcuna sintesi o presa di distacco; nel corso di un’intervista potrebbe dare 
ragione sia all’uno sia all’altra in rapida sequenza, senza cogliere la con­
traddizione o restandovi imprigionato qualora la colga. Un bambino più 
grandicello potrebbe spostare la sua valutazione della situazione dai meri 
fatti alle dinamiche soggiacenti, sia circostanziali (“La mamma era stanca 
perché aveva cucinato tanto”, “Papà si è dimenticato di venirmi a pren­
dere”) sia psicologiche (“A mamma piace la casa in ordine”, “Papà è triste 
quando non ci vediamo”); tuttavia la capacità di entrare in questo modo 
nelle prospettive personali, e anche di giustapporle, non implica di per sé 
la possibilità di conciliarle. Una simile capacità potrebbe esservi in ragazzi 
più grandi, ma non deve sfuggire il fatto che un intenso coinvolgimento 
emotivo può rendere assai arduo esercitare un livello di role taking elevato 
sia per gli adulti sia, a maggior ragione, per i bambini.
Nella scia di Piaget, Selman riteneva che le fasi da lui individuate cor­
rispondessero a veri e propri stadi evolutivi, con caratteristiche universali. 
A nostro avviso, la sequenza descritta da Selman risulta utile indipenden­
temente dal fatto che si tratti proprio di stadi oppure no, poiché permette 
di comprendere quanto sia difficile parlare delle relazioni interpersonali, 
soprattutto quando queste presentano degli elementi di conflittualità. I 
singoli bambini, tuttavia, possono trovarsi in anticipo o in ritardo sulle età 
indicate da Selman, anche in riferimento alla loro esperienza sociale, come 
ha mostrato in modo convincente Siegal (1997). Ci preme d’altronde sot­
tolineare che, per quanto difficile, riferire su di sé e sui propri rapporti con 
gli altri non è impossibile per i bambini più piccoli, i quali sono in grado 
di fare anche ragionamenti complessi (come quelli richiesti dall’indivi­
duazione di false credenze di secondo ordine), purché si tengano presenti 
alcune peculiarità della loro organizzazione mentale, e si cerchi di facilitare 
la loro prestazione, come specificato nell’ultima parte di questo capitolo.
Per quanto a prima vista possa sembrare strano, per un bambino picco­
lo è più facile parlare degli altri che di sé. Per esempio, in uno studio sulla 
rappresentazione delle proprie relazioni di amicizia e inimicizia, condot­
to intervistando bambini di cinque anni, Baumgartner e Bombi (2005) 
hanno trovato che la frequenza di riferimenti al partner, fosse questi un 
amico o un compagno sgradito, risultava due, tre volte più elevata dei rife­
rimenti a sé; nel caso della relazione amicale, però, il sé veniva ricompreso 
nella narrazione sotto forma di riferimento al “noi”. È come se il bambino 
avesse bisogno di guardare fuori di sé per poter rendere in qualche modo 

---

PARLARE AI BAMBINI: A QUALE ETÀ E COME?
93
“oggettiva” e riferibile agli altri la sua stessa esperienza. Domande del tipo 
“Come ti sei sentito?” o “Tu che cosa hai fatto?” possono generare risposte 
molto povere da parte dei bambini di età prescolare, non necessariamente 
per una resistenza a rispondere, ma almeno in parte anche per il modo 
in cui l’esperienza è stata registrata nella mente del bambino: come una 
situazione osservata, non come il frutto di una introspezione.
Inoltre, dallo studio appena citato, emerge che per i prescolari è più 
facile parlare delle relazioni in termini concreti, utilizzando riferimenti a 
caratteristiche fisiche (come “Papà è molto alto”, “Mamma è molto elegan­
te”), comportamenti osservabili (per esempio, “Mi piace perché mi dà le 
caramelle”) fatti o azioni in qualche modo esemplificativi.
I primi rudimenti nella comprensione di concetti disposizionali sono 
tuttavia presenti fin dai tre, quattro anni, quando i bambini iniziano a di­
stinguere alcune proprietà permanenti degli oggetti dalle proprietà tran­
sitorie e, nell’ambito della loro nascente “psicologia ingenua”, cominciano 
a capire che certi comportamenti abituali caratterizzano le persone (Yuill, 
1997). È quindi precocemente presente il nocciolo di una teoria della per­
sonalità che includerà a un certo punto il riferimento ai tratti (mediante 
aggettivi), ma che inizialmente viene più facilmente espressa aggiungendo 
un qualificatore di ricorrenza alle azioni: “Tutti igiorni mi dà i suoi giochi”, 
“Fa sempre dispetti”.
Le qualificazioni personali, oltre che più rare nei discorsi dei prescolari, 
sono poi abbastanza generiche, ed esprimono bene le polarità tra valenze 
positive e negative (buono/cattivo, bello/brutto e, sebbene più raramente, 
bravo/stupido), piuttosto che qualità più sottili (Bombi, Di Norcia, Gange­
mi, 2008). Questo non significa che i piccoli siano rozzi e generici nel loro 
modo di valutare gli altri, ma solo che esprimono le proprie valutazioni con 
più facilità mediante esempi concreti, come il bambino che, in uno degli 
studi sopra citati, diceva del proprio amico “lui per me è come un braccio”.
Le concezioni infantili a quest’età risultano ancora rigide e assolute, 
per cui i bambini non riescono a concepire la coesistenza in un’unica 
persona di caratteristiche opposte (per esempio, il proprio idolo sportivo 
non può essere un cattivo papà). La concettualizzazione delle relazioni in 
età prescolare, dunque, risulta solitamente semplice e lineare (Livesley, 
Bromley, 1973).
Nel corso della media fanciullezza (sei-undici anni), in virtù dei cambia­
menti nelle abilità cognitive infantili, il concetto di sé e degli altri diventa 
più complesso e multidimensionale. I bambini non solo sono in grado di 
descrivere le persone in termini maggiormente psicologici (come si è detto 
sopra), ma diventano anche più abili nel compiere valutazioni comparative 
(“Mi piace di più fare i compiti di matematica con papà perché mi spiega 

---

94 
BAMBINI IN TRIBUNALE
meglio i problemi, mamma è più brava a fare i temi”); essi inoltre sanno 
prevedere il comportamento altrui anticipandone le intenzioni, iniziano 
a basarsi sugli indizi disposizionali piuttosto che su quelli situazionali, e 
- molto importante per la valutazione in ambito giuridico - cominciano 
a considerare la complessità e le sfaccettature delle persone, tollerando le 
contraddizioni (“A scuola sono molto tranquillo, ma a casa mi scateno!”).
Il processo di concettualizzazione di sé e degli altri si completa nel corso 
dell’adolescenza quando, grazie allo sviluppo del pensiero astratto, i ragazzi 
possono considerare persone e situazioni tenendo contemporaneamente 
conto di molteplici punti di vista e ragionare in termini ipotetici sulle va­
rie situazioni (Welsh, Bierman, 2003). In questo periodo, tuttavia, la crisi 
che inevitabilmente investe il concetto di sé ha delle ripercussioni anche 
nella concettualizzazione delle relazioni interpersonali che possono essere 
“lette” nuovamente in termini egocentrici, ovvero alla luce delle proprie 
esigenze e dei propri vissuti, non riuscendo spesso a mettere in pratica le 
sofisticate competenze ormai acquisite.
Origini e sviluppo della competenza emotiva
Parlare di sé e dei propri rapporti con gli altri chiama in causa inevita­
bilmente la sfera emotiva. Abbiamo già accennato al fatto che i bambini 
manifestano e comprendono emozioni fin dal primo anno di vita, e ab­
biamo sottolineato l’importanza della comunicazione emotiva come ele­
mento che rinsalda il sistema di interazione adulto-bambino. Durante il 
secondo anno, il progresso nelle emozioni fondamentali, unitamente alla 
nascente consapevolezza di sé, crea i presupposti per la comparsa di emo­
zioni sociali (o autocoscienti), quali imbarazzo, invidia, gelosia, empatia e 
di emozioni autocoscienti valutative, quali orgoglio, senso di colpa, vergo­
gna, che implicano il confronto tra il proprio comportamento e le norme 
sociali (Berti, Bombi, 2008).
Più o meno nello stesso periodo inizia anche il controllo delle proprie 
espressioni emotive. Genitori ed educatori sanno bene che i bambini sono 
più inclini a piangere per un capitombolo o una botta se c’è un adulto nelle 
vicinanze, rendendo quindi esplicito il proprio stato emotivo allo scopo di 
essere consolati o coccolati. Intorno ai tre, quattro anni, in parallelo con 
l’emergere della teoria della mente, i bambini sanno anche usare le proprie 
manifestazioni emotive per ingannare qualcuno: possono, per esempio, 
piagnucolare e perfino piangere a squarciagola, mostrandosi disperati da­
vanti a un rifiuto, nella speranza di modificare l’atteggiamento dell’adulto; 
ma sono anche capaci di sorridere diplomaticamente, per esempio, per 

---

PARLARE AI BAMBINI: A QUALE ETÀ E COME!
95
nascondere la delusione di fronte a un regalo non gradito (Saarni, 1998). 
Si tratta comunque di una competenza tacita, ossia utilizzata quasi sen­
za rendersene conto, poiché se si interpella un bambino di tre o quattro 
anni su ciò che penserà l’adulto di fronte al suo pianto “strategico” o al 
suo sorriso “diplomatico”, egli non appare consapevole di ciò che l’adulto 
effettivamente dovrebbe pensare. Occorre attendere l’età scolare perché i 
bambini possano decentrarsi circa gli stati emotivi indotti dall’esibizione 
di emozioni fittizie (Harris, 1989). Inoltre in una ricerca con bambini ita­
liani da otto a quattordici anni, Zammuner (1993) ha trovato poca dispo­
nibilità a dissimulare emozioni negative allo scopo di non ferire gli altri, 
salvo che nel caso di una persona davvero importante, come la mamma; 
la diversità tra questi risultati e quelli di Saarni (1998) citati poco sopra 
induce a riflettere sulle differenze che l’ambiente e la cultura possono cre­
are nell’ambito della manifestazione delle emozioni.
A partire dal terzo anno di vita, i bambini sono capaci di parlare delle 
emozioni oltre che di regolarne l’esibizione. Essi conoscono parole come 
contento, triste, arrabbiato, spaventato, anche se a volte possono confon­
dere emozioni meno contrapponibili (per esempio, triste con arrabbiato o 
spaventato, una difficoltà che, come vedremo, in una certa misura perma­
ne anche all’inizio della media fanciullezza). In genere, tuttavia, le usano 
in modo pertinente, per esempio, nel racconto di storie (Baumgartner, 
Devescovi, D’Amico, 2000): inizia così una comunicazione sulle emozioni 
che aiuterà i bambini a comprendere meglio cosa le provoca e come fron­
teggiarle. Dapprima, però, sono principalmente gli adulti che cercano di 
informarsi su ciò che i bambini provano, soprattutto per aiutarli a gestire 
le loro emozioni negative; ci vorrà del tempo perché l’atteggiamento intro­
spettivo divenga parte del modo di essere del bambino senza il supporto 
degli adulti. Inoltre, inizialmente, i bambini tendono a parlare di emozioni 
fortemente contestualizzate, ovvero relative a stati corporei o a situazioni 
particolari (come essere puniti o premiati, stare bene o male).
Intorno ai quattro anni, grazie alla teoria della mente, i bambini rie­
scono a collegare le emozioni a credenze e desideri (Harris, 1989) e non 
solo a fatti concretamente osservabili. A quattro anni quindi è possibile 
capire sentimenti come il dispiacere per una promessa non mantenuta 
da un adulto, o rendersi conto che, se un bambino crede che una perso­
na non torni più, sarà molto triste anche se ciò che crede non è vero. Per 
quanto queste competenze emotive siano già piuttosto sofisticate, bisogna 
tener presente che i bambini di età prescolare non sono ancora in grado 
di valutare correttamente indizi contrastanti. Per esempio, se un adulto 
sorride in una situazione che il bambino sa essere spiacevole, il bambino 
non terrà conto della spiacevolezza ma solo dell’espressione sorridente: in 

---

96
BAMBINI IN TRIBUNALE
altri termini, i bambini piccoli danno un peso predominante agli elementi 
concreti e osservabili (Gnepp, 1983).
Nel paragrafo precedente, parlando delle competenze sulle relazioni 
abbiamo accennato al fatto che i bambini di cinque anni colgono bene la 
differenza tra situazioni con opposte valenze, ma non utilizzano spontanea­
mente distinzioni sottili. Durante l’età scolare, la conoscenza delle emozioni 
si affina e si precisa, ma non senza un lungo processo. Per esempio, in uno 
studio condotto da Barone, Galati e Marchetti (1992) si è chiesto a soggetti 
da sei a tredici anni di descrivere degli episodi che potevano suscitare due 
diverse emozioni: rabbia e tristezza. I più giovani tra gli intervistati han­
no citato, per entrambe, torti, rimproveri o percosse subite senza potersi 
difendere; invece al crescere dell’età le circostanze atte a suscitare l’una o 
l’altra emozione sono state sempre meglio differenziate (per esempio, i più 
grandi non hanno mai abbinato a un torto subito la tristezza, ma solo la 
rabbia). Tutto questo ci porta ancora una volta a sottolineare lo scarto tra 
la competenza pratica dei bambini nel loro mondo sociale, e la consapevo­
lezza esplicita, comunicabile anche ad altri e fuori dal contesto quotidiano. 
Infine, nel corso della media fanciullezza, aumenta la comprensione del­
la compresenza di emozioni conflittuali che possono essere sperimentate 
dalla stessa persona in sequenza (per esempio, posso essere triste per aver 
perso una gara e felice perché l’ha vinta il mio migliore amico) o addirit­
tura, secondo alcuni autori, contemporaneamente sebbene senza risolvere 
la contraddizione generata dalla loro compresenza (Gnepp, 1983).
Lo sviluppo della competenza emotiva raggiunge il suo compimento in 
adolescenza, quando i ragazzi arrivano a possedere un vocabolario emotivo 
affettivo molto esteso e ben differenziato e sono in grado di riconoscere la 
compresenza di vissuti emotivi contrastanti integrandoli in qualche modo.
Tenendo in mente le nozioni sullo sviluppo fin qui esposte, possiamo 
dunque passare a esaminare in che modo i vari aspetti di un’intervista in 
età evolutiva possono essere concretamente gestiti.
Setting ambientale e setting relazionale
Prima di iniziare un’intervista occorre predisporre con attenzione il conte­
sto in cui essa si svolgerà, ovvero il setting ambientale. Di esso fanno parte 
sia elementi strutturali (riconducibili a caratteristiche del luogo fisico) sia 
elementi dinamici (eventi che avvengono nel corso del colloquio). Spesso 
i colloqui sono ospitati in luoghi non attrezzati per accogliere un’utenza 
infantile ed è quindi particolarmente importante che siano per quanto 
possibile resi accoglienti e piacevoli quel tanto che basta a far sentire a 

---

PARLARE AI BAMBINI: A QUALE ETÀ E COME?
97
proprio agio l’intervistato. In questo senso un ambiente idoneo è costituito 
da una stanza luminosa e silenziosa, arredata in modo semplice, possibil­
mente non distraente, con tavolo e sedie che permettano al bambino e al 
suo interlocutore di stare comodi.
Qualora si intenda utilizzare dei giocattoli o dei colori e fogli per di­
segnare, al fine di facilitare l’instaurarsi del rapporto e lo svolgimento del 
colloquio, occorre predisporre questi materiali e lasciarli a disposizione 
del bambino. È importante che i giochi siano pochi (per non sviare troppo 
l’attenzione dall’obiettivo dell’incontro), in buono stato e idonei all’età e 
al sesso dell’intervistato. Nella scelta di tali giochi potrebbe essere utile pri­
vilegiare quelli che meglio si prestano a un uso simbolico (come animali, 
pupazzi, bambole) (Welsh, Bierman, 2003).
Se al colloquio assistono altre persone oltre al conduttore e al bambi­
no, queste devono essere presentate al bambino stesso e il loro ruolo deve 
essere chiarito all’inizio dell’incontro, specificando se si limiteranno ad 
assistere o se parleranno anch’essc.
Anche i tempi dell’intervista devono tenere conto dell’età del bambi­
no: sarebbe preferibile che gli incontri avvenissero nel corso della mat­
tinata (soprattutto con bambini in età prescolare) e che non durassero 
più di un’ora ciascuno. Se il bambino mostra segni di stanchezza, meglio 
interrompere per una breve pausa. Se è necessario incontrare il bambino 
più volte, è bene che l’intervallo di tempo tra un incontro e l’altro non sia 
troppo esteso.
Infine, se l’intervista avviene in una stanza dotata di uno specchio uni­
direzionale o di un impianto di video o di audioregistrazione, il bambino 
deve esserne informato. Una spiegazione con parole semplici lo aiuterà a 
distogliere l’attenzione da tali ausili e a concentrarsi sull’intervista.
Esiste poi un altro tipo di setting, quello relazionale e psicologico, stabi­
lito dall’incontro tra le caratteristiche dell’intervistatore e quelle dell’in­
tervistato e dalle modalità attraverso le quali viene costruita e coltivata la 
relazione tra i due partner. Nell’intervista, così come in altre forme di co­
municazione (conversazioni quotidiane, interrogazioni scolastiche), ogni 
scambio comunicativo, che si tratti di una chiacchierata o di un’interro­
gazione, è governato da regole nascoste o tacite ma non per questo meno 
stringenti, che servono a garantire la fluidità della comunicazione e la sua 
efficacia (De Cataldo Neuburger, Gulotta, 1991). Alcune di queste regole 
valgono in tutti i contesti comunicativi (per esempio, l’uso dello sguardo 
per segnalare l’inizio e il termine della comunicazione, l’avvicendamento 
dei turni), altre (come la distanza interpersonale) risentono della cultura 
di appartenenza, altre ancora dipendono dal tipo di scambio comunicativo 
(per esempio, la reciprocità dei ruoli). Proprio quest’ultima caratteristica 

---

98
BAMBINI IN TRIBUNALE
rende importante per chi partecipa a un’intervista in ambito psicologico 
comprenderne la natura, gli scopi e i ruoli, in modo da poter adattare la 
propria comunicazione a questa particolare situazione.
Le motivazioni all’intervista e la costruzione del rapporto
Spesso i bambini non conoscono i motivi che li vedono protagonisti di 
un’intervista psicologica, perché nessuno glieli ha spiegati o perché le spie­
gazioni che hanno ricevuto sono parziali, contraddittorie o addirittura 
false. Difatti può accadere che i genitori, anche in buona fede, non siano 
in grado di fornire al figlio motivazioni valide sul perché dovrà parlare 
con un adulto sconosciuto. In questi casi essi taceranno, delegando ad 
altri la spiegazione, o, più probabilmente, forniranno una versione più o 
meno snaturata delle circostanze o degli scopi dell’incontro, improntata 
per esempio alla minimizzazione (“Non preoccuparti, andiamo a giocare 
da una mia amica, vedrai, è simpatica e ti divertirai moltissimo”) o alla 
iper-responsabilizzazione (“Mi raccomando devi raccontare tutto quello 
che ha fatto papà, è importante, se dirai tutto per bene il giudice ti lascerà 
stare con la mamma”).
Prima di entrare nel vivo dell’intervista, dunque, l’intervistatore deve, in 
modo semplice e adeguato all’età del suo interlocutore, presentarsi, chia­
rire il proprio ruolo, spiegare quali sono gli obiettivi e le caratteristiche 
dell’incontro ed esplicitare le principali regole che lo governano. Alcune 
ricerche mostrano che i bambini forniscono più spesso risposte precise 
circa un evento cui hanno assistito se l’intervistatore li informa preventi­
vamente di essere interessato a quello che il bambino dirà, di non essere 
già al corrente di ciò di cui si parlerà, e che è possibile rispondere “Non 
so” (Mulder, Vrij, 1996). Molte di queste cautele debbono essere riprese 
e richiamate nel corso dell’intervista, soprattutto con bambini piccoli. In 
particolare, all’inizio dell’intervista, deve essere chiaramente esplicitato al 
bambino che il giudice deciderà le modalità della sua custodia sulla base 
di tutte le informazioni in suo possesso, e non solo sulla base di quanto 
lui dirà nel corso dell’incontro (Powell, Lancaster, 2003).
In questo modo tra intervistatore e intervistato si stipula una sorta di 
contratto che aiuta e sostiene la comunicazione. Le regole di questo con­
tratto assumono particolare rilevanza considerando che in ambito clinico 
o giuridico ci si deve necessariamente scostare da molte delle regole co­
municative di cui i bambini hanno già esperienza (Bombi, Cannoni, Di 
Norcia, 2003). Difatti le conversazioni che i bambini hanno con partner 
adulti sono tipicamente asimmetriche sul piano delle conoscenze, sbilan- 

---

PARLARE Al BAMBINI: A QUALE ETÀ E COME? 
99
date a favore dell’adulto. Effettivamente, la maggior parte delle domande 
che nella quotidianità gli adulti rivolgono ai bambini hanno finalità edu­
cative, poiché perseguono lo scopo di verificare, rinforzare o trasmettere 
conoscenze e competenze. I bambini maturano così la convinzione che le 
domande poste dagli adulti abbiano sempre una risposta e che gli adul­
ti la conoscano già. La conseguenza più ovvia è che se il bambino non sa 
rispondere a una domanda che gli è stata posta, cercherà di indovinare la 
risposta giusta piuttosto che ammettere la propria ignoranza. Nei conte­
sti clinici e giuridici, occorre dunque far comprendere al bambino che i 
ruoli sono in parte invertiti, e il bambino è in una certa misura il partner 
“esperto”, poiché l’adulto con cui egli si relaziona ignora buona parte del 
suo mondo, e per di più desidera molto conoscerlo.
Questo ribaltamento di ruoli, tuttavia, continua a coesistere con la 
disparità di potere legata all’autorità dell’adulto. È importante dunque 
creare le condizioni migliori affinché il bambino possa esprimere il più 
serenamente possibile il proprio punto di vista. Nelle interviste condotte 
in ambito giuridico l’accertamento della effettiva “genuinità” dei reso­
conti infantili risulta particolarmente rilevante. Il bambino difatti, data la 
particolare natura degli argomenti toccati, potrebbe sentire il bisogno di 
proteggersi (per esempio, da sentimenti di vergogna o sensi di colpa); egli 
inoltre potrebbe sentirsi obbligato a difendere qualcun altro (evitando, 
per esempio, di riferire fatti che mettano in cattiva luce uno o entrambi i 
genitori). In tal caso egli adotterà un atteggiamento reticente o addirittura 
distorcerà più o meno consapevolmente le informazioni fornite (Powell, 
Lancaster, 2003). Per comprendere se le parole dette dal bambino espri­
mono autenticamente i suoi pensieri e i suoi vissuti, si possono utilizzare 
varie strategie. Per esempio, si può rilevare se nel corso dell’intervista il 
bambino usa termini o frasi che sembrano non appartenergli, o se produce 
spiegazioni “preconfezionate” di fatti che non sa motivare o che fornisce 
spontaneamente senza che gli venga richiesto di farlo. Nel caso di dubbi o 
incongruenze l’intervistatore può semplicemente chiedere al bambino qual 
è la fonte di tali informazioni, domandargli se qualcuno lo ha invitato a 
fornirle (e spesso i bambini rivelano la loro fonte), oppure può procedere 
in maniera meno diretta prevedendo degli approfondimenti o una ripre­
sa delle tematiche in un momento successivo. È possibile, comunque che 
seppur “imbeccato” dagli adulti, il racconto del bambino esprima effetti­
vamente il suo pensiero o il suo vissuto, e dunque occorre procedere con 
cautela prima di considerarlo non autentico (Hynan, 1998).
Alla luce di quanto detto, è evidente quanto sia importante esplicitare 
e far comprendere chiaramente al bambino che nel corso dell’intervista 
non solo deve riferire le cose proprio dal suo punto di vista, ma soprattut- 

---

100
BAMBINI IN TRIBUNALE
to che può farlo senza timore, in quanto può fidarsi di chi lo ascolta. Per 
saggiare l’effettiva collaborazione del bambino, alcuni autori suggerisco­
no di porgli qualche domanda della quale non può conoscere la risposta 
(per esempio, “Come si chiama il mio cane?”), oppure di farsi raccontare 
un evento recente che non abbia alcun collegamento con i fatti oggetto di 
indagine prima di porre domande su questi ultimi (Poole, Lamb, 1998).
Se l’intervistato è piccolo, o non è disposto a dare il meglio di sé per­
ché intimidito, o intellettualmente inibito dalle sue esperienze precedenti 
con gli adulti, è possibile che non sia facile per lui riferire aspetti salienti 
dell’esperienza familiare, proprio per il modo incompleto in cui li ha re­
gistrati e compresi. Il bambino va quindi sostenuto nel processo di rie­
vocazione, evitando di porre domande su questioni astratte o generali, e 
cercando piuttosto di ricostruire il suo punto di vista a partire dal modo 
in cui egli presenta situazioni semplici e concrete, come i pasti quotidiani, 
ciò che succede a casa dopo cena, o la domenica pomeriggio.
Per alimentare nel corso del colloquio il rapporto di fiducia che si è sta­
bilito inizialmente, l’intervistatore utilizzerà un tono amichevole e rinnove­
rà il suo interesse per le risposte date via via dal bambino. Mettere a proprio 
agio l’intervistato non implica però che la situazione di intervista sia vis­
suta come un gioco: in questo caso, infatti il bambino potrebbe assumere 
a sua volta un atteggiamento ludico e divertirsi a ingannare l’intervistatore 
con la fabulazione, ovvero proponendo racconti inventati. Per evitare que­
sto, il bambino deve aver chiaro che sta partecipando a qualcosa di serio 
e importante. L’intervistatore deve d’altronde evitare un tono severo, che 
potrebbe apparire accusatorio, o troppo neutrale, che potrebbe apparire 
disinteressato; egli deve inoltre porre attenzione a non essere ripetitivo, 
per esempio, motivando la riproposizione di una domanda con l’esigenza 
di approfondire quello che ha detto il bambino (“Prima ti ho chiesto [...]. 
Ora vorrei parlare ancora di [... ] perché per me è importante quello che 
mi stai dicendo”). Il tono dell’intervista non rende magicamente i bambini 
conversatori esperti (Cordón, Saetermoe, Goodman, 2005) ma aiuta senza 
dubbio a mantenere correttamente i ruoli e a incentivare la cooperazione.
Prima di entrare nel vivo di un’intervista è buona prassi dedicare un po’ 
di tempo alla conversazione su argomenti neutrali scelti sulla base delle 
caratteristiche dell’intervistato. Si possono dunque porre alcune doman­
de dirette scegliendo tra quelle che più frequentemente vengono rivolte 
ai bambini, come “Che classe frequenti?”, “Per quale squadra tifi?”, “Quale 
cartone animato preferisci?” o promuovere scambi che partono dall’os­
servazione del bambino stesso (“Che bella maglietta, mi sembra di capire 
che ti piace Hello Kitty”, oppure “Hai le mani tutte colorate, ti piace dise­
gnare?”). Uno degli scopi principali di questa fase di familiarizzazione è 

---

PARLARE AI BAMBINI: A QUALE ETÀ E COME?
101
quello di mettere a proprio agio l’intervistato, permettendogli di guardar­
si intorno e di conoscere la situazione dell’intervista quel tanto che basta 
per garantire l’avvio di un’interazione caratterizzata da atteggiamenti di 
apertura e di fiducia. Al tempo stesso, in questa fase l’intervistatore potrà 
osservare il bambino, raccogliendo dati preziosi (per esempio, sulle sue 
abilità cognitive e relazionali) che potranno contribuire a rafforzare o, 
al contrario, a mettere in discussione le informazioni raccolte nel corso 
dell’intervista stessa o in altri contesti (Angold, 2002; Sattler, 2001). Co­
me già anticipato, l’uso del disegno o di giocattoli può facilitare l’avvio 
dell’intervista o sostenerne lo svolgimento, soprattutto quando l’intervi­
stato è un bambino piccolo o che presenta difficoltà di comunicazione, in 
questo caso però bisogna porre attenzione a non sminuire l’importanza 
delle cose che si raccontano e ad assicurarsi che la conversazione si man­
tenga su un piano di realtà.
Infine, prima di congedarsi, occorre valutare se il bambino sia rimasto 
turbato; se così fosse occorre spendere qualche momento per aiutarlo a 
ripristinare un tono positivo dell’umore. In ogni caso, al termine dell’in­
tervista il bambino dovrà essere ringraziato per la sua collaborazione, ov­
viamente senza eccedere in lodi sperticate.
Struttura dell’intervista e formulazione delle domande
Una delle decisioni che l’intervistatore deve prendere riguarda il grado 
di strutturazione che intende dare all’intervista (Othmer, Othmer, 1994). 
Possiamo così distinguere:
- interviste non strutturate (come per esempio l’intervista “centrata sul 
cliente” di Rogers, 1951), nelle quali le domande vengono formulate nel 
corso dello svolgimento dell’intervista stessa sulla base delle risposte 
date dall’intervistato;
- interviste semistrutturate, nelle quali l’intervistatore dispone di una sca­
letta con una serie di domande chiave su tematiche rilevanti alla quale 
attinge nel corso dell’intervista, omettendone alcune e approfonden­
done altre sempre sulla base delle risposte fornite;
- interviste strutturate, che prevedono delle domande precise da formu­
lare seguendo un determinato ordine (per una rassegna di interviste 
diagnostiche strutturate vedi aa.vv., 1997).
Laddove il grado di strutturazione dell’intervista sia elevato, l’intervi­
statore dovrà usare particolari accortezze (per esempio, curando la modu- 

---

102 
BAMBINI IN TRIBUNALE
lazione del tono della voce) per dare all’interazione un carattere di natura­
lezza e non trasformarla in interrogatorio o in un’interrogazione scolastica.
Anche la modalità di formulazione della domanda è importante. A secon­
da del grado di libertà che viene lasciato all’interlocutore nella produzione 
della risposta possiamo distinguere tra domande aperte e domande chiuse. 
Le domande aperte permettono un’ampia gamma di risposte e consento­
no all’intervistato di scegliere a quali elementi dare maggior rilievo (per 
esempio, “Cosa fai quando sei con la tua mamma?” oppure “Cosa ti piace 
del tuo amico?”). Al contrario, le domande chiuse prevedono delle risposte 
prefissate tra cui scegliere: possono essere solo due, come nel caso delle 
domande con risposta sì/no (“Ieri sei andato a scuola?”) o nella contrap­
posizione tra due alternative (“Preferisci giocare da solo o con qualcuno?”); 
le alternative possono essere anche più numerose, come nel caso delle do­
mande chiuse a scelta multipla, ma nelle interviste orali il numero di scelte 
che si possono proporre senza mettere in crisi chi ascolta si limitano di 
solito a tre (“Quanto ti piace andare a scuola: tanto, poco o così così?”).
Ciascuna di queste formulazioni presenta vantaggi e svantaggi. Innan­
zitutto occorre ricordare che il grado di strutturazione è direttamente pro­
porzionale al rischio di suggestionabilità della risposta. Le domande aperte 
infatti lasciano l’intervistato più libero di scegliere a quale degli aspetti del 
tema indagato dare rilievo nella sua risposta, mentre le domande chiuse 
“costringono” il soggetto a scegliere la sua risposta tra le alternative pro­
poste, anche se nessuna di esse rappresenta ciò che egli avrebbe prodotto 
spontaneamente. In sintesi, quanto più le domande sono strutturate tanto 
più le risposte date potrebbero essere influenzate dalle proposte dell’inter­
vistatore (Poole, Lamb, 1998).
D’altro canto, poiché la funzione della domanda aperta è spesso quella 
di produrre una narrazione, è evidente che questo tipo di formulazione non 
è la più indicata per intervistare bambini in età prescolare o che presen­
tano difficoltà nella comunicazione verbale per limiti cognitivi o emotivi: 
questi soggetti, infatti, tendono a dare risposte poco esaurienti (Bastianoni, 
Simonelli, 2001), per non parlare dei problemi legati all’organizzazione 
della conoscenza in forma di script, di cui si è già detto sopra. Quando si 
intervistano dei bambini, si è dunque costretti, almeno in qualche misura, 
a utilizzare delle domande chiuse.
Alcuni autori suggeriscono di preferire le domande chiuse a cui si possa 
rispondere solo sì o no perché limitano il numero di presupposizioni insite 
nella domanda. Per esempio, se si chiede “Preferisci il gelato o la frutta?” 
si pone una domanda che non copre tutto il campo di scelta dei dessert; 
se invece nella domanda si aggiungono anche i dolci e magari i budini, la 
scelta diventa più ampia ma la domanda diventa lunga e difficile da ge­

---

PARLARE Al BAMBINI: A QUALE ETA E COME? 
103
stire soprattutto con i bambini (dati i loro limiti di processamento delle 
informazioni). Se invece si chiede: “Il gelato ti piace o no?” la domanda 
non impedisce che in un successivo momento si possa parlare anche di 
altri dessert. La formulazione in cui l’alternativa “oppure no” viene posta 
esplicitamente, benché sconsigliata da alcuni autori (Bastianoni, Simo- 
nelli, 2001), è indispensabile con i bambini. Diversi studi condotti in età 
prescolare mostrano l’esistenza di una tendenza (in particolare sotto i tre 
anni) a rispondere prevalentemente “sì” alle domande chiuse in cui le al­
ternative non siano poste con pari salienza o alle domande incomprensibili 
(per una rassegna si rinvia a Fritzley, Lee, 2003).
In definitiva, se l’intervista è semistrutturata, l’intervistatore utilizzerà 
una combinazione di domande aperte e chiuse, riservando in genere queste 
ultime ad approfondimenti o verifiche di aspetti emersi durante l’incontro.
Gli errori dell’intervistatore
Partiamo dall’assunto che l’intervistatore sia una persona formata e con­
sapevole, che agisce quindi con correttezza senza lasciarsi fuorviare da idee 
precostituite. In questa sede, dunque, non ci soffermeremo sulle caratte­
ristiche personali dell’intervistatore rinviando ad altre fonti per un loro 
approfondimento (per esempio, Sattler, 2001).
Nell’intervista sono sempre da evitare le domande direttive, ossia quelle 
che suggeriscono la risposta desiderata (“Hai fatto i compiti, vero?”) o che 
contengono informazioni che l’intervistatore ha acquisito da altre fonti 
ma di cui il bambino non ha ancora parlato spontaneamente. Domande 
che suggeriscono la risposta potrebbero essere impiegate in ambito clini- 
co e giuridico solo per rinforzare o confortare l’intervistato (per esempio, 
“Avevi un po’ paura all’inizio, ma poi ti è passata, non è vero?”).
L’uso di domande suggestive può generare risposte contraddittorie 
(Orbach, Lamb, 2001): in questo caso l’incoerenza delle risposte indica 
non tanto la scarsa attendibilità dell’intervistato quanto la cattiva qualità 
dell’intervista. Al contrario, un’adeguata formulazione delle domande, 
unita a un’idonea motivazione del soggetto, limita la produzione di rispo­
ste non pertinenti. Già Piaget (1926) ha messo in evidenza come bambini 
stanchi, confusi, pressati dall’insistenza dell’intervistatore o poco motivati 
possano facilmente fornire delle risposte a caso o poco aderenti alla realtà 
(ossia confabulate). Al contrario, una domanda ben posta in un contesto 
relazionale adeguato può aiutare il bambino a riflettere durante il colloquio 
e fornire all’adulto delle risposte autentiche e personali su questioni alle 
quali l’intervistato non aveva mai pensato prima: Piaget (1926) definisce 
queste risposte come provocate per distinguerle da quelle spontanee, ovvero 

---

104
BAMBINI IN TRIBUNALE
quelle a cui il bambino aveva in precedenza avuto occasione di pensare, e 
difende la bontà di entrambi i tipi di risposte.
Oltre a porre domande suggestive o incomplete, ossia che non prevedono 
un numero adeguato di alternative di risposta, l’intervistatore può cadere in 
altri tipi di errore. Analizziamo brevemente i più frequenti (Angold, 2002).
1. L’intervistatore pone domande multiple, ossia formula all’interno della 
stessa domanda due o più interrogativi su questioni differenti (per esem­
pio, “Ti piace lo sport, giocare a calcio?”). Anche per un adulto è difficile 
prestare contemporaneamente attenzione a più quesiti, figuriamoci per un 
bambino! Solitamente i bambini si traggono dall’impaccio rispondendo 
solo a una parte della domanda, tipicamente (per l’effetto mnestico della 
recency) all’ultimo dei quesiti posti, ma non possiamo esserne sicuri se non 
poniamo loro domande più specifiche (Walker, Hunt, 1998).
2. L’intervistatore pone domande che contengono la risposta, come nel caso 
di domande chiuse che pur potendo avere due alternative di risposta ne 
enunciano solo una. Per esempio, se un intervistatore che vuole accertare 
le preferenze di gioco con l’uno o l’altro genitore chiede “Preferisci gioca­
re con il papà?” invece che “Preferisci giocare col papà o con la mamma?”, 
il bambino potrebbe rispondere affermativamente semplicemente per­
ché l’alternativa non enunciata non gli viene in mente o perché la cattiva 
formulazione della domanda lo induce a decodificarla come se gli fosse 
stato chiesto “Ti piace giocare con il papà?” oppure “Preferisci giocare con 
il papà o da solo?”.
3. L’intervistatore può modificare, più o meno intenzionalmente, il con­
tenuto della risposta fornita dal bambino alterandone il significato o at­
tribuendo al bambino informazioni che non ha dato. L’intervistato può 
reagire in tre modi diversi: a) fa sua la modificazione, inserendola nella 
propria narrazione; b) corregge l’intervistatore; c) prosegue l’intervista 
ignorando la modificazione. L’asimmetria relazionale tra l’intervistatore 
adulto e il bambino intervistato rende più probabile la reazione di incor­
porazione, che può mettere a repentaglio la validità dell’intervista.
4. L’intervistatore può ripetere più volte la stessa domanda, magari per­
ché non è pienamente convinto della risposta, alimentando nel bambino 
l’idea di aver detto la prima volta qualcosa di sbagliato, e quindi inducen­
dolo a fornire una risposta diversa e contraddittoria (Saywitz, Geiselman, 
Bornstein, 1992).
Nelle conversazioni quotidiane, le numerosissime occasioni per ripren­
dere o riformulare le proprie idee rendono questi errori, estremamente co­

---

PARLARE AI BAMBINI: A QUALE ETÀ E COME? 
105
muni, di fatto piuttosto inoffensivi ( Wertsch, 1985). Al contrario, se vengono 
commessi nel contesto di un’intervista essi sono diffìcilmente rimediabili.
Altri errori si riferiscono non tanto alle modalità di porre le doman­
de, quanto al loro contenuto. Per esempio, la richiesta rivolta al bambino 
di dire con chi desidera vivere rischia di essere inappropriata per alme­
no due ragioni (Hynan, 1998). In primo luogo, può risultare eticamente 
scorretta se viene posta in modo da costringere il bambino non tanto a 
dichiarare una preferenza ma a manifestare l’esclusione di un genitore a 
favore dell’altro. In secondo luogo, può essere pragmaticamente inop­
portuna, perché le motivazioni sottese alla risposta possono essere le più 
varie, non necessariamente valide e andrebbero in tutti i casi esplicitate 
e approfondite. Difatti il bambino può nutrire l’aspettativa di avere una 
maggiore autonomia se vivrà con il genitore che ritiene più permissivo, o 
maggiori vantaggi economici vivendo con il genitore più agiato; oppure 
la sua scelta può essere condizionata da un episodio recente, per esempio 
un rimprovero o una punizione percepita come immotivata, che lo porta 
a voler punire il genitore che l’ha erogata. Si noti come un’intervista ben 
strutturata, che indaga ad ampio spettro aspetti diversi della vita del bam­
bino, fornisce in maniera indiretta, ma proprio per questo maggiormente 
valida, informazioni sulle sue preferenze. Inoltre, l’intervistatore può dare 
al bambino la possibilità di esprimersi più compiutamente proponendogli 
attraverso domande a scelta multipla varie situazioni quotidiane, come 
nell’esempio seguente: “Di solito chi ti accompagna a scuola?” “Papà”; “E 
se ti accompagnasse la mamma, ti piacerebbe di più, uguale o di meno?” 
“Di metto”', “Come mai?”. In tal caso, l’intervistatore avrà l’accortezza di va­
riare di volta in volta l’ordine di presentazione delle alternative di risposta.
Infine, nell’affrontare tematiche come queste, è bene richiamare una delle 
regole anticipate all’inizio del colloquio, ovvero ribadire al bambino che i 
suoi desideri sono sì molto importanti, ma che le decisioni che lo riguardano 
non saranno prese solo sulla base di questi. Questa sottolineatura servirà a 
ridimensionare la responsabilità che il bambino si attribuisce, soprattutto nel 
caso in cui le modalità di affidamento non rispecchieranno i suoi desideri.
Tecniche di facilitazione e chiarificazione
In ogni scambio comunicativo è premiante essere cooperativi (Grice, 1978) e 
perciò con un interlocutore che potrebbe avere conoscenze limitate occorre 
fare attenzione (soprattutto in età prescolare, ma anche lungo il corso della 
fanciullezza) a non utilizzare parole difficili. Proprio come il pediatra non 
chiede al bambino “Soffri di enuresi?” ma piuttosto dice “Ti capita di fare 

---

106
BAMBINI IN TRIBUNALE
la pipì addosso?”, così chi opera in campo giuridico dovrà evitare il “legale­
se”, ovvero quella forma linguistica piena di frasi o di termini tecnici poco o 
nulla familiari anche ad adulti non esperti (Qin, Quas, Redlich et al., 1997). 
Se il bambino non comprende il senso di ciò che gli viene chiesto, l’autori­
tà e le conoscenze che egli attribuisce al suo interlocutore lo spingeranno a 
cercare di dare comunque una risposta, che agli occhi dell’adulto potrebbe 
sembrare incoerente (Lewis, Wilkins, Baker et al., 1995).
Può essere utile presentare alcuni temi in forma contrastiva, chiedendo 
ai bambini di parlare sia di un tipo di situazione sia del suo contrario (per 
esempio, di quando le cose vanno bene e quando vanno male). Questo 
modo di procedere viene correntemente usato nella ricerca in età presco­
lare, poiché è noto che i piccoli riescono a ragionare meglio quando si pro­
pongono compiti contestualizzati (Donaldson, 2009). Nel caso dell’inter­
vista, pensare a due circostanze con opposta risonanza emotiva permette 
al bambino di riorganizzare il suo pensiero, grazie alla presenza di precisi 
ancoraggi. Inoltre, la richiesta di esplicitare sia aspetti positivi sia negativi 
di un rapporto facilita in qualche modo l’uscita dall’ambito delle risposte 
socialmente desiderabili. Così, per esempio, dopo che si è parlato di ciò 
che all’intervistato piace maggiormente fare con il padre, si può chiedere 
“E qual è la cosa che ti piace di meno fare con il tuo papà?”. Se il bambino 
afferma che non vi è nulla che non gli piace, è possibile incoraggiarlo ul­
teriormente dicendo che a tutti capita di avere qualcosa che non piace; ma 
in ogni caso anche il diniego di manifestare una critica sia pur blanda può 
essere di grande interesse nel contesto di un’intervista in ambito giuridico.
È poi importante fornire dei feedback, che mostrino l’interesse genuino 
dell’intervistatore, senza tuttavia cadere nell’errore di lodare il bambino 
(“bravo”), o anche di esprimere la propria soddisfazione per la risposta 
ottenuta con espressioni che appaiono di conferma, come “bene”. Infatti 
lodi e conferme rinsaldano nel bambino l’idea di essere giudicato, smen­
tendo in qualche modo la pretesa neutralità dell’intervistatore. L’apprez­
zamento va, semmai, rivolto alla capacità del bambino di collaborare con 
l’intervistatore piuttosto che al contenuto delle sue risposte (“Ok, mi stai 
proprio aiutando a capire come stanno le cose”). Comunque, un ascolto 
attento costituisce in sé un feedback positivo; vedremo tra breve come si 
possa sfruttare una richiesta di chiarificazione anche come sostegno all’in­
terazione verbale (Bombi, Cannoni, Di Norcia, 2003).
In generale, molta cautela deve essere posta nel modo in cui si utilizzano 
le tecniche di chiarificazione. Per esempio, diversamente da quanto sugge­
rito nelle interviste con l’adulto (Mercuel, Monfort, Lauth et al., 1999) va 
evitata la reiterazione ad eco, ossia il ripetere con tono interrogativo quello 
che il bambino ha appena detto. Questo modo di interagire è assai simile a 

---

PARLARE AI BAMBINI: A QUALE ETÀ E COME? 
107
quello che genitori o insegnanti utilizzano per mettere in dubbio la bontà 
delle affermazioni di figli o alunni, e quindi genera facilmente il tentativo 
di cambiare la propria risposta per renderla più confacente a quelle che 
sembrano le aspettative dell’adulto.
Una tecnica che è al contempo facilitante e di chiarificazione è costituita 
invece dal rispecchiamento, mutuato dall’approccio di Rogers (1945). Quando 
la risposta del bambino è in qualche modo insufficiente, perché non com­
pleta, non chiara o fuori tema, l’intervistatore può ripetere o riassumere ciò 
che il bambino ha detto, utilizzando un tono assolutamente non interroga­
tivo, come una sorta di riflessione ad alta voce su quanto è stato espresso. 
Come sottolineano Realdon, Burloni, Gonfalonieri e collaboratori (2006) 
riaffermare ciò che ha detto l’interlocutore, in modo da rifletterne l’inten­
zione comunicativa, presenta numerosi vantaggi: aiuta a chiarire il messag­
gio, dimostra che l’intervistatore desidera capire bene il pensiero dell’altro, 
senza manifestare peraltro critiche o lamentare insufficienze (come avver­
rebbe chiedendo “spiegati meglio”). Proprio per questo la riformulazione 
a specchio spinge molto spesso l’intervistato a riprendere il proprio turno, 
ampliando ciò che ha detto in precedenza. In altre parole, questo tipo di re­
plica sortisce un effetto di “domanda senza domanda” e, come ha dimostrato 
Lumbelli (1993), può essere impiegata ottimamente in situazioni di ricerca, 
di insegnamento, e ovviamente di intervista conoscitiva, là dove si vuole in­
centivare la produttività verbale dell’interlocutore senza dirigerne il pensiero.
Conclusioni
Intervistare i bambini è impresa non facile, che presuppone sia esperienza 
sul piano delle tecniche, sia conoscenze approfondite sui processi di svilup­
po. I bambini sono dotati fin da piccoli di abilità cognitive più comples­
se di quanto si pensava in passato, ma si tratta per così dire di un “tesoro 
nascosto” che risulta molto fragile quando lo andiamo a esplorare in un 
contesto formale. Nessuna regola imparata a memoria può sostituire la 
pratica diretta (Sternberg, Lamb, Davies et al., 2001), e anche chi di pra­
tica ne ha molta corre sempre il rischio di sbagliare, perché, per scoprire 
quello che un bambino pensa, resta vero quanto diceva Piaget quasi un 
secolo fa, considerando il colloquio in età evolutiva simile per difficoltà a 
quello con una persona delirante:
Il clinico può: 1 ) parlare col malato seguendolo anche nelle risposte (la sua 
nascita, razza, fortuna, i suoi titoli militari, politici, il suo talento ecc.) sen­
za sapere dove affiorerà la sua idea [...); 2) condurlo dolcemente verso le 
zone critiche, ma mantenendo costantemente la conversazione su un ter­

---

108 
BAMBINI IN TRIBUNALE
reno fecondo [... ] pur dirigendo, si lascia dirigere, e tiene conto di tutto il 
contesto mentale invece di cadere vittima di errori sistematici come spesso 
accade allo sperimentatore puro. (Piaget, 1966, p. 10)
Si tratta dunque di un equilibrio delicato, che si consegue solo quando 
le regole si sono trasformate in una stabile disposizione mentale verso i 
piccoli, scevra delle consuete presupposizioni che portano a credere di sa­
pere molto su qualunque bambino si abbia di fronte in base a esperienze 
e conoscenze che sono inevitabilmente specifiche e parziali.
Riferimenti bibliografici
aa.vv. (1997), “Practice parameters for the psychiatric assessment of children and 
adolescents (aacap Official Action)”. In Journal of the American Academy of Child 
and Adolescent Psychiatry, 36(10) Supplement, pp. 4-20.
aa.vv. (2008), “Tutelare i più piccoli, garantire il diritto”. In Notiziario dell’Ordine 
degli Psicologi del Lazio, 2-3, pp. 5-9.
Angolo, A. (2002), “Diagnostic interviews with parents and children”. In Rutter, 
M., Taylor, E. (a cura di), Child and Adolescent Psychiatry. Blackwell Science, 
Oxford, pp. 32-51.
Anolli, L. (2002) (a cura di), Psicologia della comunicazione. Il Mulino, Bologna.
Barker, P. (1990), Clinical Interviews with Children and Adolescents. W.W. Norton 
& Co, New York.
Barone, L., Galati, D., Marchetti, A. (1992), “Le occasioni di tristezza e rabbia in 
età evolutiva”. In Età Evolutiva, 41, pp. 27-40.
Bartlett, EC. (1932), La memoria. Tr. it. Franco Angeli, Milano 1974.
Bastianoni, P., Simonelli, A. (2001), Il colloquio psicologico. Carocci, Roma.
Baumgartner, E., Bombi, A.S. (2005), “Amicizie in età prescolare: uno studio mul- 
timetodo”. In Giornale Italiano di Psicologia, 73, pp. 48-54.
Baumgartner, E., Devescovi, A., D’Amico, S. (2000), Il lessico psicologico dei bam­
bini. Carocci, Roma.
Berti, A.E., Bombi, A.S. (2008), Corso di psicologia dello sviluppo. Il Mulino, Bologna.
Bombi, A.S., Cannoni, E., Di Norcia, A. (2003), Esercitazioni al colloquio con i bam­
bini. Edizioni Kappa, Roma.
Bombi, A.S., Di Norcia, A., Gangemi, A. (2008), “Parole rare. Sentimenti e qualità 
delle persone nelle interviste a bambini di cinque anni”. In Rassegna di Psicologia, 
25, pp. 531-544.
Bombi, A.S., Marotti, A. ( 1998), “Bugie, errori e scherzi: uno studio sullo sviluppo 
dei concetti”. In General Psychology - Psicologia Generale, 1, pp. 122-134.
Bombi, A.S., Pinto, G. (2000), Le relazioni interpersonali del bambino. Studiare la so­
cialità infantile con il disegno. Carocci, Roma.
Bruck, M., Ceci, S.J. (1996), “Issues in the scientific validation of interviews with 
young children. Commentary”. In Steward, M.S., Steward, D.S. (a cura di), 
Interviewing Young Children about Body Touch and Handling. Monographs of the 
ssrcd, Serial 248,61(4-5), pp. 204-222.
Camaioni, L. ( 1993),“Lo sviluppo del linguaggio e della comunicazione”. In Camaioni, 
L. (a cura di), Manuale di psicologia dello sviluppo. Il Mulino, Bologna, pp. 233-276. 

---

PARLARE Al BAMBINI: A QUALE ETÀ E COME’
109
Camaioni, L„ Di Blasio, P. (2002), Psicologia dello sviluppo. Il Mulino, Bologna.
Cannoni, E. (2003), Il disegno dei bambini. Carocci, Roma.
Caselli, M.C. (1995), “Il primo sviluppo lessicale”. In Sabbadini, G. (a cura di), 
Manuale di neuropsicologia dell’età evolutiva. Zanichelli, Bologna, pp. 242-259.
Ceci, S.J., Bruck, M. ( 1998), “Children’s testimony: Applied and basic issues”. In Da­
mon, W. (a cura di), Handbook of Child Psychology, 5' ed., vol. 4: Child Psychology 
in Practice. Wiley & Sons, New York, pp. 713-774.
Cole, P.M. (1986), “Children’s spontaneous control of facial expression”. In Child 
Development, 57, pp. 1309-1321.
Coleman, L., Kay, P. (1981), “Prototype semantics: The English word lie”. In Lan­
guage, 51, pp. 26-44.
Cordón, I.M., Saetermoe, C.L., Goodman, G.S. (2005),"Facilitating children’s ac­
curate responses: Conversational rules and interview style”. In Applied Cognitive 
Psychology, 19(3), pp. 249-266.
Cox, A., Rutter, M. (1985), “Diagnostic appraisal and interviewing”. In Rutter, 
M., Hersov, 1,., (a cura di), Child and Adolescent Psychiatry: Modern Approaches. 
Blackwell, Oxford, pp. 233-248.
Daly, L.W. ( 1992), “Who evaluates child interviews and interviewers?”. In ipt Journal, 4; 
disponibile sul sito Internet www.ipt-forensics.com/journal/volume4/j4_l_l.htm.
Damon, W. ( 1977), The Social World of the Child. Jossey-Bass, San Francisco, ca.
De Cataldo Neuburger, L., Gulotta, G. (1991), Sapersi esprimere. La competenza 
comunicativa. Giuffrè Editore, Milano.
Devescovi, A., D’Amico, S. (2001),“Lo sviluppo della morfosintassi”. In Camaioni, L. 
(a cura di), Psicologia dello sviluppo del linguaggio. Il Mulino, Bologna, pp. 117-152.
Donaldson, M. (2009), Come ragionano i bambini. Sprinter, Verlag.
Ferracuti, S., Cannoni, E. (2003), “L’attendibilità della testimonianza del minore 
vittima di abuso”. In Pissacroia, M., Nizzoli, U. (a cura di), Trattato completo 
degli abusi e delle dipendenze. Piccin, Padova, vol. 1, pp. 591-608.
Ferracuti, S., Cannoni, E., Roma, P., Carbone, G., Mancini, P. (2002), “Analisi della 
struttura dell’intervista nel corso di audizioni protette di minori supposte vittime 
di abuso sessuale”. In Psichiatria dell’infanzia e dell’Adolescenza, 69, pp. 749-758.
Flavell, J.H., Flavell, E.R., Green, EL. ( 1983), “Development of appearance-reality 
distinction”. In Cognitive Psychology, 15, pp. 95-120.
Flavell, J.H., Miller, P.H., Miller, S.A. (1993), Psicologia dello sviluppo cognitivo. 
Tr. it. Il Mulino, Bologna 1996.
Freud, A. (1966), Normalità e patologia del bambino: valutazione dello sviluppo. Tr. 
it. Feltrinelli, Milano 1969.
Fritzley, V.H., Lee, K. (2003), “Do young children always say yes to yes-no questions? 
A metadevelopmental study of the affirmation bias”. In Child Development, 74(5), 
pp. 1297-1313.
Gnepp, J. (1983), “Children’s social sensitivity: Inferring emotions from conflicting 
cues”. In Developmental Psychology, 19, pp. 805-814.
Gobbo, C. (2004), “Sviluppo della comunicazione e dell’intenzione nella prima in­
fanzia”. In Belacchi, C., Gobbo, C. (a cura di), Parlare con i bambini. Carocci, 
Roma, pp. 67-127.
Gopnik, A., Meltzoff, A. (1997), Costruire il mondo. Una teoria dello sviluppo cogni­
tivo. Tr. it. McGraw-Hill, Milano 2000.
Grice, H.P. (1978), “Logica e conversazione”. In Sbisà,M. (a cura di), Gli atti lingui­
stici. Feltrinelli, Milano, pp. 199-219.

---

110 
BAMBINI IN TRIBUNALE
Harris, P. ( 1989), Il bambino e le emozioni. Tr. it. Raffaello Cortina, Milano 1991.
Hynan, D.J. (1998), “Interviewing children in custody evaluations”. In Family and 
Conciliation Courts Review, 36(4), pp. 466-478.
Kay, D.A., Anglin, J. (1982), “Overextension and underextension in the child expres­
sive and receptive speech”. In Journal of Child Language, 9, pp. 83-98.
Klein, M. ( 1961 ), Il metodo della psicoanalisi dei bambini esaminato attraverso il trat­
tamento di un fanciullo di dieci anni. Tr. it. Boringhieri, Torino 1971.
Lewis, C., Wilkins, R., Baker, L., Woobey, A. (1995), “Is that man your daddy? Sug­
gestibility in children’s eyewitness identification of a family member”. In Child 
Abuse and Neglect, 19(6), pp. 739-744.
Lis, A., Venuti, P., De Zordo, M.R. (1995), Il colloquio come strumento psicologico. 
Ricerca, diagnosi, terapia. Giunti, Firenze.
Livesley, W.J., Bromley, D.D. ( 1973), Person Perception in Children and Adolescence. 
Wiley, Chichester, uk.
Lumbelli, L. ( 1993),“L’intervista dentro l’esperimento”. In Età Evolutiva, 46, pp. 39-53.
McGough, L.S. ( 1994), Child Witnesses. Fragile Voices in the American Legai System. 
Yale University Press, New Haven, ct.
Meltzoff, A.N., Moore, M.K. (1989), “Imitation in newborn infants: Exploring the 
range of gestures imitated and the underlying mechanisms”. In Developmental 
Psychology, 25, pp. 954-962.
Mercuel, A., Monfort, J.C., Lauth, B., Reca, M., Garnier, B., Tribolet, S., Pa­
radas, C., Grémion, J., Pacaud, H., Leveau, J. (1999), Colloquio e relazione di 
aiuto. Situazioni psichiatriche o psicologiche difficili. Tr. it. Masson, Milano 2000.
Mulder, M.R., Vrij, A. (1996), “Explaining conversation rules to children: An in­
tervention study to facilitate children’s accurate responses”. In Child Abuse and 
Neglect, 20(7), pp. 623-631.
Nelson, K. (1986), Event Knowledge. Structures and Faction in Development. Law­
rence Erlbaum, Hillsdale, nj.
Orbach, Y, Lamb, M.E. (2001), “The relationship between within-interview con­
tradictions and eliciting interviewer utterances”. In Child Abuse and Neglect, 25, 
pp. 323-333.
Ornstein, P.A. (1996), “To interview a child: Implications of research on children’s 
memory”. In Steward, M.S., Steward, D.S. (a cura di), Interviewing Young Chil­
dren about Body Touch and Handling. Monographs of the Society for Research in 
Child Development, 248, 61(4-5), pp. 215-222.
Orsolini, M. (2000), Il suono delle parole. Percezione e conoscenza del linguaggio nei 
bambini. La Nuova Italia, Milano.
Othmer, E., Othmer, S.C. (1994), L’intervista clinica con il dsm-iv. Tr. it. Raffaello 
Cortina, Milano 1999.
Perner, J., Leekam, S.R., Wimmer, H. (1987),“Three-year-olds’ difficulty with false 
belief: The case for a conceptual deficit”. In British Journal of Developmental Psy­
chology, 5, pp. 125-137.
Piaget, J. (1923), Il linguaggio e il pensiero del fanciullo. Tr. it. Editrice Universitaria, 
Firenze 1955.
Piaget, J. (1926), La rappresentazione del mondo nelfancitdlo. Tr. it. Boringhieri, To­
rino 1966.
Piaget, J. (1932), Il giudizio morale nel fanciullo. Tr. it. Giunti, Firenze 1972.
Piaget, J. (1945), La formazione del simbolo nel bambino. Tr. it. La Nuova Italia, Fi­
renze 1972.

---

PARLARE AI BAMBINI: A QUALE ETÀ E COME?
Ili
Piaget, J. (1966), “Autobiografia”. Tr. it. in Jean Piaget e le scienze sociali. La Nuova 
Italia, Firenze 1973, pp. 143-186.
Pinto, G., Bombi, A.S. (2008), “Children’s drawing of friendship and family rela­
tionships in different cultures”. In Milbrath, C., Trautner, H.M. (a cura di), 
Childrens Understanding and Production of Pictures, Drawing, and Art: Theoretical 
and Empirical Approaches. Hogrefe, Gottingen, pp. 121-154.
Pool, D.A., Lamb, M.E. ( 1998), Investigative Interviews of Children. A Guide for Hel­
ping Professionals. American Psychiatric Press, Washington, do.
Powell, M.B., Lancaster, S. (2003), “Guidelines for interviewing children during 
child custody evaluations”. In Australian Psychologist, 38(1), pp. 46-54.
Premack, D., Woodruff, G. ( 1978), “Does the chimpanzee have a theory of mind?" 
In Behavioral and Brain Sciences, 1(4), pp. 515-526.
Qin, J., Quas, J.A., Redlich, A.D., Goodman, G.S. (1997), “Children’s eyewitness 
testimony: Memory development in the legal context”. In Cowan, N., Hulme, C. 
(a cura di), The Development of Memory in Childhood. Psychological Press, Hove, 
uk, pp. 301-341.
Realdon, O., Burloni, V., Gonfalonieri, L., Mortillaro, M., Mantovani, F. 
(2006), “Learning communication skills through computer-based interactive 
simulations”. In Riva, G., Anguera, M.T., Wiederhold, B.K., Mantovani, F. 
(a cura di), From Communication to Presence: Cognition, Emotions and Culture 
towards them Ultimate Communicative Experience. Festschrift in Honor of Luigi 
Anolli. iOS Press, Amsterdam, pp. 281-303.
Rogers, C.R. (1945), “The non directive method as a technique in social research”. 
In American Journal of Sociology, 50, pp. 279-283.
Rogers, C.R (1951), La terapia centrata sul cliente. Tr. it. La Nuova Italia, Firenze 1997. 
Saarni, C. (1998), The Development of Emotional Competence. Guilford, New York. 
Salmon, K., Roncolato, W., Gleitzman, M. (2003), “Children’s report of emo­
tionally laden events: Adapting the interview to the child”. In Applied Cognitive 
Psychology, 17, pp. 65-79.
Sattler, J.M. (2001), Assessment of Children. Cognitive Applications. Jerome M.S. 
Publisher, Inc, San Diego.
Saywitz, K., Camparo, L. (2003), “L’intervista ai bambini testimoni: Una prospet­
tiva evolutiva”. In Maltrattamento e abuso all’infanzia. Rivista interdisciplinare, 
5(l),pp. 15-47.
Saywitz, K., Geiselman, R.E., Bornstein, G.K. (1992), “Effect of cognitive inter­
viewing and practice on children’s recall performance”. In Journal of Applied Psy­
chology, 77, pp. 744-756.
Schaffer, H.R. (1996), Lo sviluppo sociale. Tr. it. Raffaello Cortina, Milano 1998.
Selman, R.L. ( 1976), “Social-cognitive understanding. A guide to educational and cli­
nical practice”. In Lickona, T. (a cura di), Moral Development and Behavior: Theory, 
Research, and Social Issues. Holt, Rinehart and Winston, New York, pp. 299-316.
Selman, R.L. (1980), The Growth of Interpersonal Understanding. Academic Press, 
New York.
Siegal, M. (1997), Conversazione e sviluppo cognitivo. Tr. it. Raffaello Cortina, Mi­
lano 1999.
Stern, D.N. (1985), Il mondo interpersonale del bambino. Tr. it. Bollati Boringhieri, 
Torino 1987.
Sternberg, K.J., Lamb, M.E., Davies, G.M., Westcott, H. (2001),“The Memoran­
dum of Good Practice: Theory versus application”. In Child Abuse and Neglect, 
25, pp. 669-681.

---

112
BAMBINI IN TRIBUNALE
Sullivan, H.S. (1954), Il colloquio psichiatrico. Tr. it. Feltrinelli, Milano 1967.
Tang, C.M. (2006), “Developmentally sensitive forensic interviewing of preschool 
children: Some guidelines drawn from basic psychological research”. In Criminal 
Justice Review, 31(2), pp. 132-145.
Templeton, L.M., Wilcox, S.A. (2000), “A tale of two representation: The misinfor­
mation effect and children’s developing theory of mind”. In Child Development, 
71, pp. 402-416.
Vygostkij, L.S. (1934), Pensiero e linguaggio. Ricerche psicologiche. Tr. it. Laterza, 
Roma-Bari 1992.
Walker, N.E., Hunt, J.S. (1998), “Interviewing child victim-witness: How you ask is 
what you get”. In Thompson, C.P., Herrman, D.J., Read, D., Bruce, D., Payne, 
D.G., Toglia, M.P. (a cura di), Eyewitness Memory. Lawrence Erlbaum, Mahwah, 
nj, pp. 58-88.
Wellman, H.M., Bartsch, K. (1994),“Prima della credenza: la teoria psicologica pre­
coce”. In Liverta Sempio, O., Marchetti, A. (a cura di), Il pensiero dell’altro. Con­
testo, conoscenza e teorie della mente. Raffaello Cortina, Milano 1995, pp. 347-370.
Welsh, J.A., Bierman, K.L. (2003), “Using the clinical interview to assess children’s 
interpersonal reasoning and emotional understanding”. In Reynolds, C.R., Kam- 
phaus, R.W. (a cura di), The Handbook of Psychological and Educational Asses­
sment of Children, vol. 2: Behavior, Personality, and Context. Guilford, New York, 
pp. 219-234.
Wertsch, J.V. (1985) (a cura di), Culture, Communication and Cognition: Vygotskian 
Perspectives. Cambridge University Press, Cambridge.
Wimmer, H., Perner, J. (1983), “Beliefs about beliefs: Representations and constrai­
ning functions of wrong beliefs in young children’s understanding of deception”. 
In Cognition, 13, pp. 103-128.
Winnicott, D.W. (1971), Colloqui terapeutici con i bambini. Tr. it. Armando, Roma 1974.
Youniss, J. (1980), Parents and Peers in Social Development. A Sullivan-Piaget Per­
spective. University of Chicago Press, Chicago.
Yuill, N. (1997), “English children as personality theorist: Account of modifiability, 
development and origin of traits”. In Genetic, Social and General Psychology Mo­
nographs, 123, pp. 5-26.
Zammuner, W. (1993), “Lo sviluppo della competenza emotiva”. In Rassegna di Psi­
cologia, 10, pp. 105-131.

---

5 
______________
Ascoltare il minore: 
comprendere le dinamiche 
relazionali e familiari
Anna Lubrano Lavadera
Psicoanalisi, cognitivismo, ricerca sulle relazioni familiari 
concorrono nell’affermare che la mente si sviluppa nell’in- 
terazione-relazione, abbisogna di una base sicura, di un noi 
che sappia prendersene cura. Questo “noi” è la coppia geni- 
torialc, è la parentela, è il campo sociale; non è dunque qual­
cosa di vago e indefinito.
VITTORIO CIGOLI, 1998, p. 1 1
Il minore protagonista attivo
La concezione di bambino come partecipante attivo al suo processo di svi­
luppo psicosociale e come protagonista delle transazioni che intervengono 
tra lui, i suoi genitori e altri adulti di riferimento è ormai condivisa all’in­
terno delle scienze psicologiche. A favorire lo sviluppo di questa concet­
tualizzazione sono stati molti studi, ricordiamo tra gli altri: ( 1 ) le ricerche 
dell’Infant Research1 sullo sviluppo dei modelli comunicativi e dei processi 
di regolazione delle emozioni, degli affetti e dei significati nel rapporto ca­
regiver bambino attraverso i concetti di sintonizzazione affettiva e di inter­
soggettività (Stern, 2004); (2) il modello proposto da Beebe e Lachmann 
(2002) che illustra efficacemente la reciprocità che sostiene lo scambio di 
transizioni tra genitori e figlio fin dalle primissime ore di vita e i processi 
di regolazione e coregolazione cui partecipa attivamente il bambino; (3) 
l’approccio transazionale1 2 che riconosce la reciproca influenza di entram­
bi i partner nella co-costruzione sia dei processi interni sia della relazione: 
è attraverso la negoziazione diretta con i genitori che i figli apprendono le 
strategie di come relazionarsi con gli altri. In tal senso il processo di svilup-
1. Vedi Emde (1991), Tronick (1989),Trevarthen (1993).
2. Vedi Sameroff, Emde (1989), Sameroff, McDonough, Rosenblum (2006), Zeanah (1993).

---

114 
BAMBINI IN TRIBUNALE
po viene concepito come originato da un’azione congiunta e dinamica tra 
bambino e contesto relazionale e sociale in cui egli è inserito.
Alla fine degli anni Novanta le ricerche del Gruppo di Losanna (Fivaz- 
Depeursinge, Corboz-Warnery, 1999) hanno esteso lo studio delle compe­
tenze relazionali del neonato, dimostrando che fin dalla nascita il bambino 
è predisposto alla partecipazione attiva alle relazioni sociali, non soltanto 
diadiche o multidiadiche, ma triadiche, con particolare sensibilità e com­
petenza verso la relazione cogenitoriale.3 Nelle interazioni funzionali, i 
bambini già a tre mesi condividono la loro attenzione ed esperienza af­
fettiva con i genitori distribuendo lo sguardo tra loro e indirizzando loro 
“offerte triangolari” (Fivaz-Depeursinge, Lopes, Python, Favez, 2009). Le 
“offerte triangolari” possono essere segnali positivi di piacere o di interesse 
quando il figlio si diverte nell’interazione; oppure il figlio può richiedere 
ai genitori di essere aiutato a guidare il suo comportamento in situazio­
ni di incertezza, ovvero quando segnala che non ha clementi conoscitivi 
sufficienti per orientarsi (riferimento sociale); ancora, può indicare loro 
il bisogno di cambiare il tipo di interazione attraverso segnali negativi di 
stress o protesta. Nelle interazioni funzionali i genitori rimandano al fi­
glio il messaggio che hanno capito cosa lui sta sperimentando, favorendo 
lo sviluppo della mentalizzazione (Fonagy, Target, 1997) e della intersog­
gettività (Stern, 2004). In interazioni disfunzionali, invece, la frequenza di 
“offerte triangolari” del bambino diminuisce (McHale, Fivaz-Depeursinge, 
Dickstein et al., 2008) e queste sono prevalentemente di tipo negativo.
3. Vedi Gordon, Feldman (2008), McHale, Fivaz-Depeursinge, Dickstein e collaboratori (2008).
Conflittualità coniugale: aspetti cognitivi ed emotivi 
nello sviluppo del figlio
Il modello della regolazione di Tronick (1989) suggerisce che è nel conte­
sto dell’interazione genitore-figlio che i figli imparano come regolare l’at­
tenzione e come disimpegnarsi e reimpegnarsi nelle relazioni sociali. Nelle 
interazioni genitore-figlio, circa il 30% del tempo è occupato da interazio­
ni coordinate, mentre il 70% del tempo è passato in stati non coordinati, a 
indicare che le transizioni da stati scoordinati a stati coordinati e viceversa 
sono eventi frequenti. L’autore suggerisce che il successo nelle transizioni da 
stati scoordinati a stati coordinati consente ai figli di espandere ed elaborare i 
propri repertori di regolazione. Le famiglie conflittuali, in particolare, hanno 
difficoltà a passare da stati scoordinati a stati coordinati, con la conseguenza 
che l’interazione si “interrompe” e i figli non imparano a regolare gli affetti.

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI 
1 1 5
Il gruppo di Losanna (Fivaz-Depeursinge, Corboz-Warnery, 1999) ha 
evidenziato che lo sviluppo emotivo dei figli è facilitato quando i pattern 
triadici familiari sono coordinati, mentre è compromesso quando tali 
pattern sono disfunzionali o conflittuali, in quanto l’ambiente emotivo in 
cui il bambino cresce è meno flessibile e differenziato. Tali situazioni sono 
osservabili già quando i bambini hanno tre e nove mesi.
Gli studi sul ruolo dell’esposizione al conflitto coniugale nello sviluppo 
dei figli sono stati sviluppati in modo specifico nell’ambito delle ricerche 
sull’adattamento dei figli alla separazione dei genitori. Superata l’ipotesi 
strutturale, infatti, in cui si attribuiva al cambiamento di composizione 
del nucleo familiare (ipotesi dell’assenza paterna) l’eventuale malessere 
osservato nei figli dopo la separazione dei genitori; il principale fattore di 
rischio per i figli di genitori separati viene riconosciuto nella persistenza 
di un conflitto distruttivo nei rapporti tra gli ex coniugi, con effetti sia 
diretti sia indiretti.1
4. Vedi Hetherington, Bridges, Insabella ( 1998), Kelly (2000), Booth, Amato (2001 ), Grych, Fin­
cham (2001), Sbarra, Emery (2005).
5. Vedi Grych, (2005), Grych, Fincham (1990).
6. Vedi Davies, Cummings (1994), Crokenberg, Langrock (2001 ).
In questo processo è importante una molteplicità di fattori: l’età dei figli 
per esempio gioca un ruolo importante rispetto alle strategie di elaborazione 
cognitiva4 5 6 ed emotiva” che i figli possono adottare per comprendere quello 
che sta accadendo e in che modo ciò sia minaccioso per la loro “sopravviven­
za” e la loro “sicurezza emotiva”; gli adolescenti, per esempio, hanno maggior 
accesso ai processi globali di elaborazione secondaria, ma possono coinvol­
gersi più facilmente nel conflitto coniugale. La situazione si fa più complessa 
se introduciamo anche il genere dei figli (Snyder, 1998), in quanto maschi e 
femmine sembrano adottare modalità diverse di rielaborazione del conflitto 
e reagire ad aspetti diversi del conflitto stesso. In queste relazioni sono impli­
cati anche processi di modellamento rispetto al genere dei genitori, per cui 
i figli tendono a ripetere le strategie utilizzate dal genitore dello stesso sesso. 
Quanto avviene a livello dei processi di elaborazione cognitiva ed emotiva 
è strettamente legato a quanto avviene a livello dei modelli interattivi. Per 
esempio, i figli che sperimentano la sensazione di essere causa del conflitto 
tra i genitori tenderanno non soltanto a essere “sensibilizzati” a conflitti fu­
turi, ma rischieranno di assumere un ruolo disfunzionale all’interno della 
triade familiare, tentando con il proprio comportamento di “risolvere” il 
conflitto tra gli adulti, farvi fronte, proteggere il genitore “debole”, oppure 
identificarsi con il genitore “vincente”. Si viene a instaurare in tal modo un 
circuito negativo in cui il minore può sperimentare vissuti di fallimento e di 
incapacità, negativi per il suo sviluppo. 1 figli coinvolti nel conflitto coniugale 

---

116 
BAMBINI IN TRIBUNALE
possono sperimentare inoltre forti conflitti di lealtà, dovuti alla richiesta di 
alleanza da parte dell’uno e dell’altro genitore. Secondo i ricercatori sarebbe 
proprio questa condizione a mediare l’effetto del conflitto sull’adattamento 
del minore stesso7 8 e le aree maggiormente influenzate riguardano i problemi 
di comportamento, l’autostima, la depressione e l’ansia.
7. Per approfondire questi aspetti vedi Buchanan, Maccoby, Dornbusch ( 1991 ), Buchanan, Heiges 
(2001), Johnston, Campbell,Tall (1985), Johnston, Kline,Tschann (1989), Kerig (1998), Maccoby, Bu­
chanan, Mnookin e collaboratori (1993), O’Brien, Margolin, John (1995), Vuchinich, Emery,Cassidy 
(1988). Queste ricerche hanno usato campioni di minori in età prescolare o adolescenziale.
8. Vedi Amato (1993, 2001), Hetherington (1989), Malagoli Togliatti, Lubrano Lavadera (2009).
9. Vedi Di Biasio (2005), Rutter, Rutter ( 1992), Zaccagnini, Zavattini (2005).
Inoltre, i figli che si coinvolgono nel conflitto coniugale hanno mag­
giori probabilità di diventare bersagli della rabbia e della frustrazione di 
uno o entrambi i genitori (O’Brien, Margolin, John, 1995). Alcuni autori, 
studiando le differenze tra fratelli nella gestione del conflitto coniugale, 
hanno evidenziato che il figlio coinvolto in alleanze disfunzionali con uno 
dei genitori può ricevere un trattamento preferenziale dal genitore stesso, 
ma ciò non costituisce un fattore protettivo. I figli che si coinvolgono in 
queste relazioni disfunzionali, infatti, sono quelli che esibiscono livelli di 
disadattamento maggiore rispetto a quelli che si distanziano dal conflitto.
Ulteriori ricerche hanno dimostrato che la partecipazione attiva a dina­
miche disfunzionali comprometterebbe l’adattamento del minore anche in 
relazione a processi di modeling, come suggerito dalla teoria dell’appren­
dimento sociale, per cui i figli apprenderebbero strategie disfunzionali di 
risoluzione dei conflitti e tenderebbero maggiormente a coinvolgersi e ad 
attivare situazioni conflittuali con i loro coetanei (O’Brien, Margolin, John, 
1995). Secondo una ricerca effettuata da Vuchinich, Emery e Cassidy (1988) 
i figli maschi tendono a intervenire molto più frequentemente nei conflitti 
tra madre e padre mettendo maggiormente a rischio il proprio sviluppo.
La prospettiva più accreditata nel settore - modello stress coping - so­
stiene che per valutare “l’effetto” della separazione bisogna valutare se 
l’evento separativo riduce o incrementa la percentuale di stress/rischio 
cui sono esposti i figli.
*
 I fattori di vulnerabilità e i fattori protettivi sono 
inquadrati all’interno del concetto di resilienza, ovvero della possibilità 
di un adattamento positivo, nonostante condizioni esistenziali avverse.9 
All’interno di questa prospettiva viene riconosciuto al minore coinvolto 
un ruolo attivo e determinante nell’evoluzione dei diversi esiti, soprattut­
to in base alla possibilità di sperimentare una relazione funzionale con 
entrambi i genitori dopo la separazione. Laddove gli adulti riescano a di­
stinguere il piano genitoriale da quello coniugale e continuino a cooperare 
nella funzione allevante, riconoscendosi reciprocamente il ruolo educa­
tivo genitoriale è possibile mantenere buoni livelli di intersoggettività. In 

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI 
117
questa prospettiva il conflitto viene considerato come stressor principale 
e le diverse variabili studiate - età, genere, genitorialità, capacità cognitive, 
caratteristiche emotive, pratiche interattive, cogenitorialità - come fattori 
di rischio o di protezione.
Una questione rilevante riguarda la circolarità dei processi: così come il 
conflitto può influenzare il comportamento dei figli, così il comportamento 
dei figli può influenzare e attivare il conflitto tra i genitori (Quadrio, Buzzi, 
1994). Nonostante la maggior parte delle ricerche si soffermi sulla prima 
ipotesi vi sono evidenze empiriche anche relativamente al processo inverso. 
Jenkins, Dunn, O’Connor e collaboratori (2005) hanno evidenziato alcu­
ni risultati utili a rafforzare questa ipotesi: le coppie senza figli riferiscono 
maggiore soddisfazione coniugale rispetto a quelle con figli e la nascita di 
un figlio in un terzo dei casi è associata con una diminuzione della soddi­
sfazione della relazione coniugale già dopo i sei mesi di vita del neonato. 
McHale e Rasmussen ( 1998) hanno evidenziato che alcuni comportamenti 
dei figli possono aumentare l’ansia dei genitori; il genere dei figli, la loro “at­
trattiva” e le strategie che essi utilizzano per affrontare il conflitto possono 
contribuire ad attivare dinamiche familiari più o meno disfunzionali. Anche 
Fivaz-Depeursinge, Lopes, Python e collaboratori (2009) hanno evidenziato 
che alcune coppie funzionano meglio come coniugi che come cogenitori.
Marco e Anna si stabiliscono a Roma per motivi di lavoro subito dopo il matrimo­
nio. Anna, originaria di una città dell’Abruzzo, raggiunge Marco che già viveva da 
solo nel delizioso, ma piccolo, attico che la coppia aveva acquistato in prossimità 
delle nozze. La coppia è molto unita, condivide interessi e attività, viaggia e sono 
l’uno il riferimento per l’altro. L’arrivo di Fabiana, dopo circa quattro anni, met­
te in crisi il mito collusivo della simbiosi di coppia: è necessario fare spazio a un 
terzo. Anna inizia a lamentare il bisogno di trasferirsi in un’abitazione più gran­
de e confortevole, maggiormente rispondente alle nuove esigenze della famiglia; 
Marco apparentemente concorda, di fatto rimanda questa soluzione. La reciproca 
dipendenza, le attenzioni che richiede Fabiana fanno sì che entrambi sperimentino 
vissuti di abbandono e trascuratezza: non sono più l’uno per l’altro. Il conflitto 
di coppia si manifesta nella questione della nuova casa e diventa la metafora del 
cambiamento che la coppia non riesce a fare: da coniugi a genitori, determinando 
il fallimento della coppia. Dopo appena un anno dalla nascita di Fabiana, Anna 
chiede la separazione e ritorna a vivere presso i propri genitori in Abruzzo.
Il ruolo dei figli nelle dinamiche triangolari funzionali e disfunzionali
Il ruolo assunto dal figlio nel conflitto coniugale ha una lunga tradizione 
di studi nell’ambito sistemico relazionale (Andolfi, 2007). I pionieri della 
terapia familiare hanno studiato i processi triangolari disfunzionali in cui 

---

1 18 
BAMBINI IN TRIBUNALE
sono coinvolti i figli in famiglie in cui è presente un conflitto irrisolto tra 
i genitori.10 Minuchin (1974) ha studiato una particolare configurazione 
relazionale in cui può essere coinvolto il figlio i cui genitori sono conflit­
tuali: la triade rigida. Egli indica che è possibile distinguere tre principali 
tipi di triade rigida: la coalizione, la triangolazione e la deviazione. Nella 
coalizione uno dei genitori si allea con un figlio contro l’altro genitore. 
Nella triangolazione, definita da Minuchin come una coalizione “insta­
bile”, ciascun genitore si adopera affinché il figlio parteggi per lui contro 
l’altro, ma quando il figlio si schiera con uno dei genitori, l’altro stigma­
tizza la sua presa di posizione come un tradimento. Laddove è presente 
una triangolazione, se il figlio cerca di dare ragione e affetto sia all’uno sia 
all’altro genitore può rimanere come paralizzato o diventare incongruo. 
Nella deviazione i due genitori, in conflitto tra loro, spostano il conflitto 
sul figlio in quanto non possono negoziare o risolvere il conflitto, per cui 
il figlio può arrivare ad agire comportamenti devianti o a presentare ma­
nifestazioni sintomatiche per esprimere il disagio relativo alla situazione. 
Il tipo di triade rigida che si andrà a costituire dipende anche dal compor­
tamento del figlio e dalle strategie da lui utilizzate per tentare di “gestire” 
il conflitto tra i genitori (Fivaz-Depeursinge, Lopes, Python et al., 2009). 
Alcuni figli possono contribuire a sviluppare strategie di deviazione su di sé 
della rabbia tra i genitori, in quanto percepiscono come meno pericoloso il 
conflitto nella relazione genitore-figlio che in quella tra genitori (O’Brien, 
Margolin, John, 1995). Katz e Gottman (1993) hanno evidenziato che i 
figli che sperimentano condizioni di deviazione del conflitto coniugale 
si sentono maggiormente responsabili per i loro genitori e mostrano più 
frequentemente problemi di internalizzazione, quali ansia, depressione e 
bassa stima di sé. Questa dinamica risulta particolarmente evidente nelle 
separazioni, in cui il figlio rischia di sentirsi in colpa in quanto il conte­
nuto manifesto del conflitto tra gli adulti lo riguarda in prima persona: i 
genitori separati, infatti, esprimono il loro conflitto su questioni riguar­
danti l’educazione, il regime e gli orari di frequentazione dei figli, anziché 
confliggere apertamente sulle questioni coniugali irrisolte.
10. In realtà le configurazioni triadiche di per sé non sono “né buone, né cattive”, piuttosto rap­
presentano meccanismi regolatori naturali, che possono assumere una forma adeguata quando il 
gruppo funziona bene, ovvero inadeguata quando il gruppo funziona male. Vedi in proposito Bowen 
( 1978), Haley (1973), Minuchin ( 1974).
Filippo, di otto anni, ascoltato da un consulente per il tribunale dopo circa un 
anno dalla separazione conflittuale dei genitori, esplicita per la prima volta la sua 
sofferenza perché si ritiene responsabile dell’uscita di casa del padre. Ricorda che 
il giorno precedente all’uscita di casa del padre era entrato inavvertitamente nella 
stanza in cui egli stava lavorando. Sentendo entrare Filippo, il padre lo aveva rim­

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI
119
proverato, urlando che in quella casa non riusciva a concentrarsi e a concludere 
nulla. Filippo non ha più dimenticato quell’episodio e, associato alle scarse infor­
mazioni che aveva ricevuto dai genitori sulla separazione, si ritiene responsabile 
della loro rottura e del trasferimento del padre presso l’abitazione dei nonni paterni.
Haley (1973) ha descritto un’altra configurazione relazionale disfun­
zionale derivante da una confusione di confini e di ruoli generazionali 
che si verifica solitamente in famiglie conflittuali: il triangolo perverso. Nel 
triangolo perverso le persone interagenti tra loro non sono “pari”, in quan­
to una di esse appartiene a una generazione diversa, ovvero a un livello 
diverso nella gerarchia di potere, come tra genitore e figlio. Nel processo 
interattivo la persona appartenente a una generazione forma una coali­
zione con una persona dell’altra generazione contro il proprio coetaneo, 
e a differenza della coalizione descritta da Minuchin, la alleanza tra le due 
persone è negata. Vale a dire che esiste una serie di comportamenti che in­
dicano una coalizione che, quando verrà indicata o sottoposta a indagine, 
sarà negata, creando messaggi paradossali e incongrui.
Mirko, di nove anni, vive insieme al padre e ai nonni paterni da circa un anno, 
epoca della separazione tra i genitori. La madre, Rosa, durante un furioso litigio 
con il marito, temendo per la propria incolumità era scappata di casa di notte, la­
sciando il bambino che dormiva con il padre. Il giorno dopo era rientrata presso 
la casa coniugale, ma padre e figlio non erano più lì. Soltanto qualche giorno dopo 
aveva scoperto che padre e figlio si erano trasferiti presso i nonni paterni. Mirko, 
che non aveva assistito alla lite perché dormiva, il mattino seguente si era svegliato 
e non aveva più trovato la madre in casa. Il bambino aveva avuto la spiegazione 
dell’accaduto soltanto dal padre, Luigi. Costui gli aveva detto che la madre era 
andata via aH’improwiso perché innamorata di un altro uomo e li aveva lasciati 
soli. Da allora Mirko, sentendosi abbandonato, non ha voluto più incontrare la 
madre ed è diventato sempre più aggressivo nei suoi confronti, fino a lanciarle 
oggetti appena la incontrava. Apparentemente il padre, Luigi, ha sempre sostenuto 
di non ostacolare in alcun modo le frequentazioni con l’altro genitore. Dinanzi a 
terzi invitava il bambino ad andare con la madre, salvo poi nel privato continuare 
a “ricordare” al bambino che la madre non voleva occuparsi di lui.
Mirko, sentendosi tradito dalla madre per l’abbandono che di fatto ha spe­
rimentato in coincidenza della separazione, ha visto nel padre l’unico punto di 
riferimento e per non perderlo si è coalizzato con lui. Il bambino non è riuscito 
a risintonizzarsi con la madre, che dal punto di vista emotivo sentiva sempre più 
distante, anche perché “impegnata” nel risolvere questioni di ordine lavorativo e 
logistico. D’altra parte egli la incontrava molto sporadicamente in situazioni di 
grave conflitto verbale e non verbale tra i genitori e spesso alla presenza di terzi 
estranei. Questi comportamenti successivi hanno confermato a Mirko l’idea che 
la madre, lasciandolo all’improvviso e senza una spiegazione, non era “interessa­
ta” a lui, convalidando le accuse del padre.

---

120
BAMBINI IN TRIBUNALE
Gli autori, comunque, hanno evidenziato come in queste dinamiche il 
minore è un protagonista che gioca la sua parte attiva nel conflitto e spesso 
sceglie di aderire a certi ruoli, seppur disfunzionali, perché li considera la 
strategia migliore per risolvere i problemi familiari. Spesso, il figlio accet­
ta di allearsi con un genitore perché lo vede più potente, o perché si sente 
rifiutato dall’altro genitore, o perché teme di essere abbandonato o perché 
lo vede “vittima” (Dell’Antonio, 1990,1993,2001).
Queste dinamiche relazionali triangolari disfunzionali sono spesso ca­
ratterizzate da processi di inversione di ruolo o genitorializzazione.11 La 
genitorializzazione del figlio implica una distorsione soggettiva del rappor­
to per cui chi la agisce si rapporta al figlio come se costui fosse (in modo 
fantasmatico) il proprio genitore e in questo modo può arrivare a invertire 
il potenziale generazionale (Boszormenyi-Nagy, Spark, 1973). Il guadagno 
emotivo del genitore è quello di annullare il senso di solitudine, di perdita 
del partner, di colpa o di fallimento per relazioni coniugali insoddisfacenti. 
La genitorializzazione, se persiste nel tempo, è una grave forma di “sfrut­
tamento” emotivo e affettivo del figlio che viene posto in una situazione 
di “doppio legame”: da lui ci si aspetta che sia obbediente come un figlio, 
ma contemporaneamente che sia in sintonia con il ruolo e le funzioni 
“adulte” assunte. Il figlio spesso collude con la dinamica della genitorializ­
zazione per trarne “vantaggi secondari” anche a costo di sacrificare i suoi 
bisogni (Malagoli Togliatti, Ardone, 1992). Oltre ai disturbi psicosomatici 
classicamente studiati da Minuchin un’area particolarmente a rischio per 
questi figli è quella dello svincolo e deU’autonomizzazione. La difficoltà a 
“lasciare” il genitore può assumere diverse forme: per esempio, il figlio può 
essere “l’eterno bambino”, sempre troppo piccolo per fare qualsiasi cosa, 
soprattutto per “abbandonare” il genitore tanto che può apparire dipen­
dente, immaturo e insicuro e avere problemi di relazione con i coetanei.
11. Questi concetti sono stati sviluppati da Boszormenyi-Nagy, Spark (1973), Bowen (1978), John­
ston, Gonzalez, Campbell ( 1987), Minuchin, Nichols (2006).
Giulia, di quattordici anni, vive con la madre dall’età di tre, epoca della separazio­
ne dei genitori. Il padre è andato via di casa con un’altra donna, trasferendosi in 
un’altra città. Giulia da allora ha avuto contatti sporadici con lui e lo ha incontrato 
soltanto in occasione delle vacanze. I rapporti tra loro si sono ancor più diradati 
da quando il padre ha avuto un’altra figlia, attualmente di due anni. La madre di 
Giulia, al contrario, in questi anni ha avuto diverse relazioni affettive burrascose, 
che non si sono mai tramutate in una relazione solida e stabile. Giulia ha cono­
sciuto i diversi fidanzati della madre, affezionandosi in modo particolare a Fede­
rico, ma anche con Federico la relazione è stata interrotta dopo due anni. Giulia 
aveva all’epoca nove anni. Da allora ha iniziato a soffrire di enuresi notturna e a 
manifestare difficoltà nel rendimento scolastico. Il sintomo di cui soffre, oltre a 11
 

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI 
121
crearle imbarazzo e vergogna, le impedisce di trascorrere fuori casa la notte con 
le amiche (per esempio, non partecipa alle gite scolastiche) e in un certo senso la 
costringe a “controllare” la madre, non lasciandola sola.
In alcuni casi il figlio può giocare la genitorializzazione assumendo il 
ruolo di “partner", per cui viene identificato come il partner ideale, e sono 
proiettate su di lui aspettative e desideri irrealizzabili. Nella classica “in­
versione di ruoli” (parental child) il figlio oltre ad assumersi il compito di 
“gestire” i fratelli, di provvedere alla casa, può sentire il dovere di consolare 
la madre o il padre, soprattutto se il genitore è depresso.'2
Andrea ha undici anni ed è figlio unico; da circa un anno vive da solo con la madre 
in seguito alla separazione dei genitori. La madre nel corso di questo anno ha sof­
ferto di una grave crisi depressiva in seguito alla quale è stato necessario un ricove­
ro in clinica. Il padre, preoccupato per la situazione, ha richiesto l’affidamento del 
figlio in tribunale. Andrea, tuttavia, rifiuta di trascorrere lunghi periodi con lui, e 
soprattutto non vuole trasferirsi a vivere presso il padre, nonostante gli sia molto 
legato: teme che la madre possa arrivare al suicidio, come racconta al consulente 
incaricato dal giudice. Andrea, nonostante la sua tenera età, mostra un atteggia­
mento risoluto nell’assumersi il compito di “curare” e accudire la madre, anche 
a costo di sacrificare il suo rapporto con il padre e la sua vita di preadolescente.
Un figlio può sentirsi in apparenza gratificato da questi ruoli che, in re­
altà costituiscono dei rischi per il proprio sviluppo psicoemotivo, in quanto 
solitamente ne deriva un forte senso di inadeguatezza, quando non riesce 
a soddisfare i bisogni del genitore (cura, sostegno, vicinanza). All’estremo 
opposto, come strategia per uscire da richieste “inaccettabili” il figlio può 
sviluppare uri emancipazione precoce e cercherà nei rapporti con coetanei 
“normali” o “devianti” e/o altri adulti dei modelli di riferimento alternativi.
La caratteristica comune a queste situazioni disfunzionali è la “viola­
zione di confini" (Kerig, 2003), per cui nella relazione tra genitori e figlio 
si perdono le caratteristiche psicologiche di ognuno, dando luogo a una 
confusione dei rispettivi ruoli. Un elemento centrale consiste nel fatto 
che in queste situazioni si verifica il fallimento del riconoscimento delle 
caratteristiche psicologiche individuali del bambino, ovvero il caregiver 
appare incapace di riconoscere il bambino nelle sue caratteristiche reali. 
Oltre all’invischiamento - mancanza di differenziazione psicologica tra 
genitore e bambino - e all’inversione di ruolo - descritte in precedenza - 
Kerig (2005) include tra le situazioni caratterizzate da violazione di confini
12. La genitorializzazione non è sempre patologica; diventa tale quando le responsabilità asse­
gnate al bambino vanno oltre le sue capacità, per cui costui si sente sopraffatto, la relazione non tiene 
conto dei bisogni del bambino e il suo ruolo non è riconosciuto e legittimato. Nella genitorializza­
zione “adattiva" le richieste dei genitori sono limitate nel tempo, riconosciute e di moderata intensità. 

---

122 
BAMBINI IN TRIBUNALE
ì’intrusività e la spountification (seduttività). Lintrusività è caratterizzata da 
un comportamento eccessivamente controllante e coercitivo dei genitori 
nei confronti del figlio. Il rischio per questi bambini è quello di sviluppare 
disturbi internalizzanti tra cui ansia e un’immagine negativa di sé; questi 
figli rischiano di adottare gli stessi standard rigidi imposti dai genitori e 
sentirsi in colpa e inadeguati per l’impossibilità di realizzarli. La spounti­
fication fa riferimento a una richiesta che il genitore fa al figlio di “com­
pensare” i bisogni emotivi. Questi genitori sono particolarmente affettuosi 
con i loro figli e richiedono da costoro la stessa intensità della relazione.
I processi triangolari nelle famiglie separate
Come abbiamo visto, molte ricerche sviluppate nell’ambito del paradigma 
sistemico relazionale possono essere utilizzate anche per comprendere ciò 
che avviene nelle famiglie separate, ovvero il ruolo svolto dal figlio nella 
dinamica della famiglia separata.
In ambito psicogiuridico, questa tematica è stata affrontata da Quadrio 
e Buzzi (1994) che hanno sottolineato l’importanza di andare oltre lo ste­
reotipo di figlio “vittima” e totalmente passivo alla logica adulta analizzan­
do in maniera “realistica” il suo ruolo giocato nel conflitto. I figli possono 
contribuire in modo più o meno consapevole ad accentuare la conflittualità 
familiare attraverso atteggiamenti manipolativi, nascondendo parte della 
verità, fornendo all’uno o all’altro genitore certe “informazioni”, agendo 
la gelosia verso un genitore o “attivandola” nell’altro. Altre volte il figlio 
può contribuire a tenere aperto il conflitto tra i genitori come strategia per 
prolungarne il legame, in altri casi può cercare di “eliminare” un genitore 
con cui ha un rapporto conflittuale. Tali scelte di campo, il più delle vol­
te, possono non essere capite nei loro veri significati e finiscono per avere 
costi molto elevati che si manifestano attraverso sensi di colpa o di abban­
dono per la perdita del genitore “rifiutato”, adultizzazione precoce, vissuti 
depressivi e difficoltà di svincolo durante l’adolescenza. Nella loro ricerca 
Quadrio c Buzzi sono partiti dal modello classico di Little ( 1982) che aveva 
descritto cinque ruoli tipicamente assunti dai figli nella contesa coniugale: 
stabilizzatore, competitore, ostacolo, ostaggio e caretaker. Il figlio può giocare 
anche diversi ruoli contemporaneamente, uno con un genitore e uno con 
l’altro genitore. Per esempio, i figli tendono a essere maggiormente stabi­
lizzatori con il genitore con cui vivono e competitori con l’altro genitore. 
Non si tratta di ruoli improvvisati, né effimeri in quanto traggono origine 
dalla storia delle relazioni familiari preesistenti alla separazione, dalla storia 
delle modalità di rapporto tra i genitori e quindi dallo sviluppo delle mo­

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI 
123
dalità affettive ed educative degli adulti di riferimento. Wallerstein e Kelly 
(1980) hanno analizzato il comportamento degli adolescenti all’interno 
della famiglia separata: se alcuni mostrano un risentimento molto forte 
nei confronti del genitore che ritengono in un certo senso il “colpevole” 
della separazione, altri possono sentirsi traditi e ingannati e mostrare ra­
pidamente un distacco affettivo dalla situazione familiare preferendo in­
vestire intensamente in altre attività esterne (sportive, culturali, gruppo 
dei pari ecc.); altri adolescenti ancora assumono un ruolo genitoriale verso 
il genitore rimasto solo (caretaker) a scapito del processo di separazione/ 
individuazione. Altri possono assumere il ruolo di “giudice” del genitore 
colpevole ai loro occhi della separazione o del tradimento. Il ruolo attivo 
del figlio adolescente può essere particolarmente evidente: può agire le sue 
gelosie o le sue vendette, comportandosi in modo ricattatorio con l’uno 
e/o con l’altro genitore, per ottenere vantaggi secondari.
Simona ha solo dodici anni, ma è determinata a mostrare alle amichette che lei un 
papà buono e ricco ce l’ha e così intensifica i rapporti con il padre “seducendolo” 
al punto giusto per ottenere quello che desidera e guarda con una certa compas­
sione la mamma che con le liti non ha mai ottenuto nulla di più dell’assegno di 
mantenimento. La madre è in difficoltà: come può impedire alla figlia di telefo­
nare al padre e di essere carina e affettuosa con lui? Avverte che l’“opportunismo” 
della figlia è anche un modo per staccarsi da lei e che sta per iniziare la lunga e 
faticosa fase dell’opposizione/individuazione tra l’adolescente femmina e la ma­
dre. Questo “gioco” relazionale può avere evoluzioni rischiose se, anziché essere 
controllato e contenuto dalla coppia genitoriale, viene fomentato e manipolato 
da uno dei due genitori.
In alcuni casi il figlio può stimolare più o meno consapevolmente il 
conflitto tra madre e padre, in particolare nel momento in cui uno dei 
genitori sta per avviare un nuovo progetto di vita familiare o di coppia, 
mettendo in atto sistematici “sabotaggi” delle visite pattuite per richiamare 
l’attenzione dell’altro genitore o per fungere da “moralizzatore” della vita 
dell’uno o dell’altro.
In altri casi il minore “sceglie” il genitore con cui vivere.
Alessia ha dieci anni e mezzo e vive la separazione tra i genitori all’ombra delle 
decisioni materne; come spesso accade in questi casi non viene neanche consultata 
e si ritrova da sola con una madre sempre più recriminante nei confronti del pa­
dre. Alessia cresce, vede pochissimo il padre sia perché costui è molto impegnato 
nel suo lavoro sia perché la madre utilizza ogni incontro della figlia con il padre 
per chiedere più soldi (e Alessia si vergogna di questo ruolo di esattore delle tas­
se). Con la madre non può parlare del fatto che le manca il padre o esprimere il 
desiderio di uscire con lui, senza vederla oscurarsi in volto e rattristarsi. Alessia 

---

124
BAMBINI IN TRIBUNALE
cresce, ha ormai tredici anni e mezzo e inizia a vedere con occhio critico la madre, 
cosicché la relazione madre-figlia si incanala in manifestazioni varie di contrasto- 
oppositività. La madre le nega alcuni permessi (feste, vestiti, discoteca, amici) e 
nelle liti con la figlia si lascia sfuggire un “sei tutta tuo padre”. Alessia a questo 
punto si attiva per recuperare il rapporto col padre, rapporto divenuto sempre 
più vago e inconsistente, e comincia a cercarlo e a frequentarlo di nascosto dalla 
madre. Il padre comincia a conoscere Alessia come una ragazza matura, capace di 
contemperare le sue inclinazioni culturali e artistiche, dotata di una personalità 
autonoma. La madre legge i comportamenti di Alessia, che lei non approva, co­
me ispirati dal padre e aumenta le sue recriminazioni contro di lui. Alessia “sce­
glie” il genitore che la vede come dotata di autonomia e convince il padre, che ne 
è lusingato e così pensa di avere una rivincita contro la ex moglie, ad attivare le 
procedure giudiziarie per cambiare l’affidamento.
Esiti particolarmente drammatici nei contesti di separazione conflit­
tuale possono scaturire da alleanze particolarmente forti tra genitori e 
figli, volte a creare una rottura nella relazione trigenerazionale. Tali dina­
miche relazionali fanno parte delle modalità “pericolose” per il benessere 
del figlio, con cui l’uno o l’altro dei genitori può reagire alla separazione, 
in quanto hanno lo scopo di separare il figlio dall'altro genitore e di cemen­
tarlo a sé. Nei casi di conflittualità grave della coppia genitoriale, infatti, 
la reazione più comune dei figli è quella di “coalizzarsi” con un genitore 
e manifestare la propria rabbia o il proprio dolore attraverso comporta­
menti vari che se “cronicizzati” possono sfociare in patologie relazionali 
gravi quali il rifiuto di un genitore fino alla sindrome di alienazione geni­
toriale." In accordo con Kelly e Johnston (2001), il rifiuto e l’alienazione 
genitoriale rappresentano il polo estremo di un continuum di relazioni 
disfunzionali che possono instaurarsi tra un genitore e il figlio dopo la 
separazione (figura 5.1).
I primi due pattern di relazione riguardano situazioni positive e fun­
zionali in cui il figlio mantiene contatti adeguati con entrambi i genitori. 
Tali situazioni sono associate a relazioni cogenitoriali cooperative, adegua-
13. La sindrome di alienazione genitoriale (Parental Alienation Syndrome, pas) è una patologia 
relazionale identificata dallo psichiatra forense Richard Gardner (1985,1998) nelle situazioni di sepa­
razione e divorzio conflittuali. Secondo la definizione classica la sindrome di alienazione genitoriale 
è un disturbo che insorge essenzialmente nel contesto delle controversie per Taffidamento dei figli e 
può essere la causa delfinasprimento delle stesse. La sua principale manifestazione è la campagna di 
denigrazione da parte del figlio nei confronti di un genitore, una campagna che non ha giustificazione. 
Essa deriva dall’associarsi deH’indottrinamento da parte di uno dei genitori (genitore alienante) che 
programma e del contributo personale del minore alla denigrazione del genitore che ne costituisce 
l’obiettivo (genitore alienato). Importante è sottolineare che nella pas il figlio rivolge al genitore ac­
cuse di comportamenti gravi, a volte gravissimi (violenze, abusi, furti), con ostinazione e animosità 
senza che sia possibile alcun riscontro oggettivo di tali accuse. In presenza di abusi veri e propri o di 
abbandono da parte del genitore tale animosità può essere giustificata e in questo caso non è possibile 
fare diagnosi di pas (Gardner, 1998). Questi aspetti sono stati approfonditi anche da Malagoli To­
gliatti, Lubrano Lavadera (2003,2005,2009), Malagoli Togliatti, Lubrano Lavadera, Cai avelli (2004). 

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI 
125
te capacità parentali e comportamenti genitoriali proattivi e “gate open” 
verso l’altro oltre a un migliore adattamento dei figli.14
14. Per approfondimenti in merito vedi Ahrons (2006), Kelly (2006), Sbarra, Emery (2008), Trin- 
der (2008), Sandler, Miles (2008).
I pattern caratterizzati da “alleanza verso un genitore” e “rifiuto di un 
genitore” sono costituiti da ambivalenza in cui è evidente una “preferenza” 
o “coalizione” verso un genitore, ma il figlio non rifiuta apertamente l’altro 
e ci passa anche del tempo insieme. In questi casi si può assistere a condi­
zioni transitorie di rifiuto che possono rientrare, soprattutto se i genitori 
non ingaggiano conflitti legali esasperati. All’estremo troviamo le situazio­
ni più severe, caratterizzate da un figlio, che apparentemente senza alcun 
motivo e senza alcuna incertezza o ambivalenza rifiuta qualsiasi contatto 
con il genitore. Kelly e Johnston parlano di alienated child - ovvero di “fi­
glio alienato” -, enfatizzando il ruolo attivo del figlio in questo processo.
+
------------------------------------------------------------------------------------------------------------------------------------- ►
Relazione positiva Affinità 
Alleanza 
Rifiuto Alienazione
vs entrambi i genitori vs un genitore vs un genitore di un genitore
Figura5.1 Tipologie di relazione tra genitore e figlio (tratto da Malagoli Togliatti, Lubra- 
no Lavadera, 2009).
A lungo termine i costi per il figlio sono elevati e possono riguardare pro­
blemi di identità e problemi nelle relazioni affettive. Non a caso la capacità 
dei figli di prendere le giuste distanze dal conflitto coniugale e non lasciarsi 
coinvolgere è, come abbiamo visto, uno dei principali fattori di protezione 
per il loro adattamento (O’Brien, Margolin, John, 1995).
Mara, di nove anni, da circa un anno rifiuta di incontrare il padre, Filippo, che a 
suo dire è sempre stato disinteressato nei suoi confronti, a differenza di Luca, il 
nuovo compagno della madre. In quel periodo, infatti, la madre aveva intrapreso 
una convivenza con un coetaneo, Luca, da cui aspettava un figlio. L’episodio da 
cui scaturisce il rifiuto di Mara nell’incontrare il padre è un suo ritardo nell’an­
dare a prenderla per il weekend. A causa di quel ritardo la madre e Luca avevano 
dovuto posticipare di un giorno la partenza per un viaggio, lamentandosi forte­
mente. Mara percepiva il suo rapporto con il padre come un “peso” per la nuova 
coppia e soprattutto temeva di essere esclusa in seguito alla nascita del fratello. 
La scelta più “semplice” per lei è stata quella di “rinunciare” al suo rapporto con 
il padre e farsi inglobare totalmente nella nuova famiglia. La bambina non sen­
tendosi tutelata nei suoi bisogni, né dal padre, né dalla madre, ha scelto da sola 
la strategia che le appariva meno dolorosa e più sicura per garantirsi l’affetto di 
almeno un genitore.

---

126
BAMBINI IN TRIBUNALE
La co-costruzione di dinamiche triangolari: studi e ricerche
Johnston, Campbell e Tali (1985) hanno evidenziato che il comportamen­
to dei figli in relazione alla richiesta di coalizione da parte di un genitore 
dipende dalla loro età, per cui i minori sotto i nove anni tendono a sentirsi 
legati a un conflitto di lealtà verso entrambi i genitori; dai nove ai dodici 
anni tendono invece ad allearsi con un genitore a scapito dell’altro forse 
come un tentativo di risolvere il conflitto o di non essere messo in mezzo.
Le ricerche del gruppo di Losanna (Fivaz-Depeursinge, Corboz-War- 
nery, 1999) hanno permesso di classificare le famiglie in quattro tipologie 
di funzionamento più o meno adeguate, secondo il costrutto delle allean­
zefamiliari, ovvero secondo la capacità dei genitori e dei figli di lavorare 
insieme e coordinarsi per raggiungere un obiettivo condiviso.
Attraverso la procedura di osservazione standardizzata Lausanne Trilo- 
gue Play clinico (ltp clinico) sono stati valutati i processi interattivi trian­
golari di genitori e figli - sulla base di quattro dimensioni: partecipazione, 
organizzazione, attenzione focale e contatto affettivo - in diversi ruoli e con­
figurazioni che rappresentano le situazioni in cui tipicamente è possibile 
trovarsi nella vita reale a tre. Nelle situazioni funzionali o ad alta coordina­
zione (alleanza cooperativa e in tensione) le famiglie riescono a coordinarsi 
per raggiungere l’obiettivo, i genitori forniscono guida e sostegno al figlio, 
che accetta di essere guidato e può godere di una triangolazione normativa 
con entrambi i genitori. Nelle situazioni disfunzionali o a bassa coordina­
zione (alleanze collusive e disturbate) la famiglia non riesce a raggiungere 
l’obiettivo c il gioco spesso si conclude in una situazione di stallo.15
15. Per la definizione delle funzioni (partecipazione, organizzazione, attenzione focale e contatto 
affettivo) e delle tipologie di alleanza vedi il capitolo 8 in questo volume. Per ulteriori approfondi­
menti vedi Fivaz-Depeursinge»Corboz-Warnery ( 1999), Malagoli Togliatti, Mazzoni (2006), Lubrano 
Lavadera, Mazzoni, Malagoli Togliatti e collaboratori (2007).
L’applicazione di tale framework a un campione di famiglie separate 
a conflitto non governato (Malagoli Togliatti, Lubrano Lavadera, 2006; 
Lubrano Lavadera, di Benedetto, Malagoli Togliatti, 2008; Lubrano Lava­
dera, Laghi, Malagoli Togliatti, in corso di stampa) ha evidenziato che tali 
famiglie sono caratterizzate tipicamente da schemi di relazione disfunzio­
nali. In circa il 50% dei casi le famiglie osservate presentano un’alleanza 
collusiva - ampiamente rappresentate sono anche le famiglie con allean­
za in tensione e disturbata - dove il figlio può giocare diversi ruoli: agire 
in maniera conflittuale tra i genitori chiedendo la collaborazione a uno e 
non seguendo le indicazioni dell’altro; allearsi con un genitore; guidare in 
maniera direttiva i genitori.
Nonostante l’interesse dei ricercatori per questi fenomeni bisogna pre- 

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI 
127
cisare che i processi di triangolazione'6 sono molto difficili da misurare, 
soprattutto a partire dalla prospettiva dei figli, e alcuni dei sistemi adot­
tati nella maggior parte delle ricerche risultano problematici o perché 
includono misure self-report, o perché sono usate misure della coesione 
familiare che non forniscono informazioni rispetto ai differenti pattern 
di triangolazione (Kerig, 1995), o ancora perché viene valutata la reazio­
ne dei figli che ascoltano vignette di situazioni conflittuali registrate tra 
attori (Grych, Fincham, 1993), o mentre osservano una simulazione di 
un conflitto tra i genitori o i coetanei (queste ultime situazioni sono si­
curamente meno coinvolgenti per il figlio di quelle che sperimenta nel 
rapporto tra i genitori).
Uno studio qualitativo che ha permesso di superare questi ostacoli rela­
tivamente alla comprensione del ruolo attivo giocato dal figlio nei processi 
disfunzionali è stato condotto da Fivaz-Depeursinge (Fivaz-Depeursinge, 
Lopes, Python et al., 2009). L’autrice, partendo dal framework del ltp, si è 
focalizzata sullo stile interattivo del figlio, evidenziando che nelle situazio­
ni di alleanza disfunzionale sono presenti i pattern triangolari descritti da 
Minuchin (1974) di coalizione, deviazione e triangolazione. Il gruppo di 
Losanna ha mostrato come le capacità triangolari dei figli siano usate per 
regolare la relazione tra i genitori stessi e come contribuiscano allo strut­
turarsi di determinati pattern. In particolare, nelle situazioni caratterizzate 
da bassa coordinazione (alleanze disfunzionali) i figli possono adottare 
strategie di disimpegno o di ipercoinvolgimento. Nel primo caso il figlio 
si isola dall’interazione o aderisce passivamente alle richieste degli adulti.
Giuseppe, di cinque anni, per esempio, di fronte alle molteplici e competitive pro­
poste dei genitori, mostra un gioco disorganizzato, ovvero cerca di portare avanti 
contemporaneamente le diverse proposte dei genitori, non completando e non 
appassionandosi ad alcun gioco. Verso la fine dell’interazione il tavolo è sommer­
so di giochi, da cui il bambino si isola fino ad alzarsi e girovagare per la stanza.
L’ipercoinvolgimento si manifesta soprattutto attraverso l’uso eccessivo 
di strategie manipolative come manifestare eccessivo calore o entusiasmo.
Sara, di nove anni, di fronte all’imbarazzante silenzio ostile dei genitori, che si 
trovano l’uno di fronte all’altro, e alla loro difficoltà nel fare proposte, inventa 
giochi e racconta episodi della sua giornata cercando di attrarre ora il padre, ora 
la madre. La bambina per tutta la durata dell’interazione parla in continuazione 
senza alcun momento di silenzio, cercando di compiacere entrambi i genitori e
16. Il termine triangolazione viene utilizzato in questa sede, e laddove non altrimenti specificato, 
per riferirsi ai processi triangolari disfunzionali e quindi in maniera più ampia rispetto alla defini­
zione data da Minuchin (1974).

---

128 
BAMBINI IN TRIBUNALE
attenta a distrarli da possibili confronti. Nessuno dei due, tuttavia, si coinvolge 
con la bambina, fa suggerimenti o proposte e Sara porta avanti il gioco da sola, 
nonostante i suoi sforzi di “animare” l’interazione.
Queste strategie hanno l’obiettivo di “distrarre” i genitori dal conflitto 
che si è creato tra loro, invece di comunicare la propria esperienza affettiva 
(Macfie, Houts, McElwain et al., 2005). Fivaz-Depeursinge (Fivaz-Depeur- 
singe et al., 2009) ha, inoltre, evidenziato una associazione tra stili cogeni- 
toriali di madre e padre e stili interattivi dei figli: una cogenitorialità coesa 
(funzionale) è associata con un coinvolgimento funzionale del figlio, mentre 
una cogenitorialità non coesa (competitiva, figlio al centro'7 o escludente) è 
associata solitamente a un disimpegno o a un ipercoinvolgimento del figlio.
I figli contribuiscono attivamente alla costruzione di determinati pat­
tern interattivi, inibendo o iperattivando la loro comunicazione triangola­
re. La capacità triangolare dei figli, infatti, permette loro di “leggere” lo stato 
della relazione tra i genitori e “modulare” la propria partecipazione a essa. 
Così nella configurazione 2 + 1 del ltpc il figlio rinuncia alla sua naturale 
tendenza a condividere l’esperienza con entrambi i genitori, colludendo 
con gli stessi nel formare una coalizione e dividere l’unità triadica; nella 
terza e quarta parte, invece, solitamente usa la comunicazione triangolare 
per prendere la conduzione dell’interazione ed evitare che cresca la ten­
sione tra i genitori. Paragonate con famiglie più funzionali, comunque, le 
famiglie a bassa coordinazione riducono severamente il range di opzioni 
interattive per il figlio. In questi casi, infatti, i figli mantengono per tutta 
la durata del ltpc una posizione problematica di inversione di ruolo o di 
ritiro. Invece i gruppi familiari caratterizzati da una maggiore coordina­
zione nel rapporto tra i genitori sono in grado di cambiare stile interattivo 
durante il gioco e il figlio ha maggiore possibilità di azione.
Implicazioni cliniche dell’ascolto dei figli
Ciascun figlio svolge un ruolo di protagonista all’interno delle dinamiche 
relazionali della propria famiglia, sia unita sia separata. Grazie alle precoci 
competenze relazionali triadiche egli contribuisce alla co-costruzione dei 
processi triangolari. In tal senso può giocare un ruolo decisivo anche nel cre­
are o mantenere la conflittualità tra i genitori. Può aderire a certe “offerte” o 
proposte relazionali assumendo ruoli disfunzionali per il suo sviluppo, per 
esempio, come tentativo maldestro di mantenere un legame tra loro e con
17. Per cogenitorialità figlio al centro si intende una relazione in cui entrambi i genitori sono fo­
calizzati sul figlio e l’interazione tra loro passa attraverso il figlio. 

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI 
129
loro, forse perché gli sembra la soluzione meno svantaggiosa, se non l’unica 
possibile. In ogni caso le funzioni del figlio a “salvaguardia” di un legame di 
coppia, seppur disfunzionale, non sono improvvisate e non si strutturano 
all’indomani della separazione, piuttosto si costruiscono nel tempo: fin dalla 
nascita di quel figlio in quella famiglia. Anche in base alle caratteristiche in­
dividuali, ciascun figlio “sceglierà” il ruolo per lui più congeniale. In tal sen­
so il suo ascolto, laddove i genitori siano in conflitto, non potrà prescindere 
dalla conoscenza del suo contesto di relazioni all’interno del quale potran­
no acquistare significato le sue parole, richieste, desideri e comportamenti.
Come indicato, peraltro, anche nelle linee guida dell’APA (Guidelines for 
Child Custody Evaluations in Family Law Proceedings, American Psycholo­
gical Association),18 l’intervento del clinico nei procedimenti di affidamen­
to dei figli di genitori separati deve concentrarsi anche sulle competenze dei 
genitori, le esigenze psicologiche del figlio e il contesto risultante, ovvero sul 
contesto di relazioni in cui egli è cresciuto e vive. Ciò è ancora più valido 
per i procedimenti civili, dove l’ascolto non è inteso a fornire al magistrato 
elementi probatori, bensì a permettere al minore di partecipare alle vicen­
de processuali che lo riguardano, manifestando i suoi bisogni. È qui che 
si evidenzia la necessità di una competenza specialistica che consenta di 
comprendere i bisogni e l’interesse del minore nell’ambito del contesto di 
relazioni in cui è inserito, oltre che di tutelare i diritti di cui è portatore.
18. L’argomento è stato sviluppato nel capitolo 6 in questo volume.
Il minore in relazione alla sua età, alle sue capacità cognitive e affettive, al 
suo sviluppo morale, alle sue esperienze relazionali darà una propria “lettura” 
della situazione che sta vivendo, scegliendo in alcuni casi di allearsi con un ge­
nitore a scapito dell’altro, piuttosto che mantenere una posizione “neutrale”.
Questo discorso è particolarmente importante nei casi in cui il figlio ha 
assunto una posizione estrema di rifiuto o alienazione di un genitore. In 
questo caso l’operatore non può procedere all’ascolto del minore sempli­
cemente sulla base dei principi di “giustizia” degli adulti, ma deve fondarsi 
sul principio di “etica dei legami”. Ciò comporta un lavoro orientato alla 
“riparazione” e ricomposizione dei legami, in cui vi sia un riconoscimento 
da parte di ciascuno di aver contribuito a co-costruire processi triangolari 
disfunzionali. Questa posizione consentirà successivamente di progettare 
interventi clinici centrati sulla tutela delle relazioni intergenerazionali e 
volti a indebolire la coalizione tra genitore e figlio rifiutante. La decodifica 
del significato di specifiche affermazioni o richieste esplicite del minore, 
inoltre, toglierà potere al rifiuto, inteso come comportamento sintomati­
co e consentirà al figlio di adottare strategie più funzionali per esprimere 
i suoi bisogni e desideri.

---

130
BAMBINI IN TRIBUNALE
Riferimenti bibliografici
Ahrons, C.R. (2006), “Family ties after divorce: Long term implications for children”. 
In Family Process, 46, pp. 53-65.
Amato, P.R. ( 1993), “Children’s adjustment to divorce: Theories, hypotheses and em­
pirical support”. In Journal of Marriage and Family, 55, pp. 23-38.
Amato, P.R. (2001), “Children of divorce in the 90’s: An update of the Amato and 
Keith ( 1991 ) meta-analysis”. In Journal of Family Psychology, 15, pp. 355-370.
Andolfi, M. (2007), Il bambino come risorsa nella terapia familiare, apf, Roma.
Beebe, B., Lachmann, F. (2002), Infant research e trattamento degli adulti. Tr. it. Raf­
faello Cortina, Milano 2003.
Booth, A„ Amato, P.R. (2001), “Parental predivorce relations and offspring postdi­
vorce well-being”. In Journal of Marriage and the Family, 63, pp. 197-212.
Boszormenyi-Nagy, I., Spark, G.M. (1973), Lealtà invisibili. Tr. it. Astrolabio, Ro­
ma 1988.
Bowen, M. (1978), Dalla famiglia all’individuo. Tr. it. Astrolabio, Roma 1979.
Buchanan, C.M., Heiges, K.L. (2001 ), “When conflict continues after the marriage 
ends: Effects of post-divorce conflict on children”. In Grych, J., Fincham, F. (a 
cura di), Interparental Conflict and Child Development: Theory, Research and Ap­
plication. Cambridge University Press, Cambridge, pp. 337-362.
Buchanan, C.M., Maccoby, E.E., Dornbusch, S.M. (1991), “Caught between pa­
rents: Adolescents’ experiences in divorced homes”. In Child Development, 62, 
pp. 1008-1029.
Cigoli, V. (1998), Psicologia della separazione e del divorzio. Il Mulino, Bologna.
Crockenberg, S.B., Langrock, A. (2001 ), “The role of specific emotions in chil­
dren’s responses to interparental conflict: A test of the model”. In Journal of Family 
Psychology, 15, pp. 163-182.
Davies, P.T., Cummings, E.M. (1994), “Marital conflict and child adjustment: An 
emotional security hypothesis”. In Psychological Bulletin, 16, pp. 387-411.
Dell’Antonio, A. (1990), Ascoltare il minore. L’audizione del minore nei procedimenti 
civili. Giuffrè Editore, Milano.
Dell’Antonio, A. (1993), Il bambino conteso. Il disagio infantile nella conflittualità 
dei genitori separati. Giuffrè Editore, Milano.
Dell’Antonio, A. (2001), La partecipazione del minore alla sua tutela. Giuffrè Edi­
tore, Milano.
Di Blasio, P. (2005), Tra rischio e protezione. La valutazione delle competenze genito­
riali. Unicopli, Milano.
Em de, R. ( 1991 ), “The moral self in infancy: Affective core and procedural knowled­
ge”. In Developmental Review, 11, pp. 251-270.
Fivaz-Depeursinge, E., Corboz-Warnery, A. (1999), Il triangolo primario. Tr. it. 
Raffaello Cortina, Milano 2000.
Fivaz-Depeursinge, E., Lopes, E, Python, M., Favez, N. (2009),“Co-parenting and 
toddler’s interactive styles in family coalitions”. In Family Process, 48, pp. 500-516.
Fonagy, P., Target, M. (1997), Attaccamento e funzione riflessiva. Tr. it. Raffaello 
Cortina, Milano 2001.
Gardner, R.A. (1985), “Recent trends in divorce and custody litigation”. In The Aca­
demy Forum, 29, pp. 3-7.
Gardner, R.A. (1998), “Recommendations for dealing with parents who induce a 
parental alienation syndrome in their children”. In Journal of Divorce & Remar- 
riag, 28, pp. 1-23.

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI 
131
Gardner, R.A. (2003), “The judiciary’s role in the etiology, symptom development, 
and treatment of the parental alienation syndrome (pas)”. In American Journal 
of Forensic Psychology, 21, pp. 39-64.
Gordon, I., Feldman, R. (2008),“Synchrony in the triad: A microlevel process model 
of co-parenting and parent-child interactions”. In Family Process, 47, pp. 465-469.
Grych, J.H. (2005), “Interparental conflict as a risk factor for child maladjustment: 
Implications for the development of prevention programs”. In Family Court Re­
view, 43, pp. 97-108.
Grych, J.H., Fincham, F.D. (1990), “Marital conflict and children’s adjustment: 
A cognitive-contextual framework”. In Psychological Bulletin, 108, pp. 267-290.
Grych, J.H., Fincham, F.D. (1993), “Children’s appraisals of marital conflict: Initial 
investigations of cognitive-contextual framework”. In Child Development, 64, pp. 
215-230.
Grych, J.H., Fincham, F.D. (2001) (a cura di), Interparental Conflict and Child Deve­
lopment: Theory, Research and Application. Cambridge University Press, Cambridge.
Haley, J. (1973), Terapie non comuni. Tr. it. Astrolabio, Roma 1976.
Hetherington, E.M. (1989), “Coping with family transitions: Winner, losers and 
survivors”. In Child Development, 60, pp. 1-14.
Hetherington, E.M., Bridges, M„ Insabella, G.M. ( 1998),“What matters? What 
does not? Five perspectives on the association between marital transitions and 
children’s adjustment”. In American Psychologist, 53, pp. 167-184.
Jacobvitz, D., Hazen, N., Curran, M., Hitchens, K. (2004), “Observations of early 
triadic family interactions: Boundary disturbances in the family predict symptoms 
of depression, anxiety, and attention-deficit/hyperactivity disorder in middle chil­
dhood”. In Development and Psychopathology, 16, pp. 577-592.
Jenkins, J., Dunn, J., O’Connor, T., Rasbash, J., Simpson, A. (2005), “Mutual in­
fluence of marital conflict and children’s behaviour problems”. In Child Develop­
ment, 76, pp. 24-39.
Johnston, J.R., Campbell, L.E., Tall, M. ( 1985), “Impasses to the resolution of custo­
dy and visitation disputes”. In American Journal of Orthopsychiatry, 55, pp. 112-129.
Johnston, J.R., Gonzalez, R., Campbell, L.E. ( 1987), “Ongoing post-divorce conflict 
and child disturbance”. In Journal of Abnormal Child Psychology, 15, pp. 493-509.
Johnston, J.R., Kline, M., Tschann, J.M. (1989), “Ongoing post-divorce conflict 
in families contesting custody: Effects on children of joint custody and frequent 
access”. In American Journal of Orthopsychiatry, 59, pp. 576-592.
Katz, L.F., Gottman, J.M. (1993), “Patterns of marital conflict predict children’s 
internalizing and externalizing behaviours”. In Developmental Psychology, 29, 
pp. 940-951.
Kelly, ]. (2000),“Children’s adjustment in conflicted marriage and divorce: A decade 
review of research”. In Journal of the American Academy of Child and Adolescent 
Psychiatry, 39, pp. 963-973.
Kelly, J.B. (2006), “Children’s living arrangements following separation and divorce: 
Insights from empirical and clinical research”. In Family Process, 46, pp. 35-52.
Kelly, J.B., Johnston, J.R. (2001), “The alienated child: A reformulation of Parental 
Alienation Syndrome”. In Family Court Review, 39, pp. 249-266.
Kerig, P.K. ( 1995), “Triangles in the family circle: Effects of family structure on mar­
riage, parenting and child adjustment”. In Journal of Family Psychology, 9, pp. 28-43.
Kerig, P.K. ( 1998), “Moderators and mediators of the effects of interparental conflict 
on children’s adjustment”. In Journal of Abnormal Child Psychology, 26, pp. 199-212.

---

132
BAMBINI IN TRIBUNALE
Kerig, RK. (2003), “In search of protective processes for children exposed to inter- 
parental violence”. In Journal of Emotional Abuse, 3, pp. 149-182.
Kerig, P.K. (2005), “Contributions of the investigation of boundary dissolution to 
the understanding of developmental psychopathology and family process”. In 
Journal of Emotional Abuse, 5, pp. 1 -4.
Kitzmann, K.M. (2000), “Effects of marital conflict on subsequent triadic family 
interactions and parenting”. In Developmental Psychology, 36, pp. 3-13.
Little, M. (1982), Family Break-up. Jossey-Bass, San Francisco.
Lubrano Lavadera, A., di Benedetto, R., Malagoli Togliatti, M. (2008),“Il pro­
cesso di riorganizzazione delle famiglie separale in situazioni cliniche: adattamen­
to, cogenitorialità, alleanze familiari”. In Rivista di Studi Familiari, 13, pp. 76-93.
Lubrano Lavadera, A., Laghi, E, Malagoli Togliatti, M. (in corso di stampa), 
“Assessing family coordination in divorced families”. In American Journal of Fa­
mily Therapy.
Lubrano Lavadera, A., Mazzoni, S., Malagoli Togliatti, M., San Martini, P. 
(2007), “ltpc: attendibilità di un metodo di osservazione diretta delle relazioni 
familiari”. In Rivista di Studi Familiari, 2, pp. 29-50.
Maccoby, E.E., Buchanan, C.M., Mnookin, R.H., Dornbusch, S.M. (1993), “Post­
divorce roles of mothers and fathers in the lives of their children”. In Journal of 
Family Psychology, 7, pp. 24-38.
Macfie, J., Houts, R.M., McElwain, N.L., Cox, M.J. (2005), “The effect of father­
toddler and mother-toddler role reversal on the development of behaviour pro­
blems in kindergarten”. In Social Development, 14, pp. 514-523.
Malagoli Togliatti, M., Ardone, R. (1992), “Separazioni coniugali e figli adole­
scenti”. In Scabini, E., Donati, P. (a cura di), Famiglie in difficoltà tra rischi e ri­
sorse. Vita e Pensiero, Milano, pp. 219-249.
Malagoli Togliatti, M., Cotogno, A. (1996), Psicodinamica delle relazioni fami­
liari. Il Mulino, Bologna.
Malagoli Togliatti, M., Lubrano Lavadera, A. (2003), “La consulenza tecnica nei 
procedimenti di separazione e divorzio. Primi risultati di una ricerca nella prassi 
dei consulenti tecnici del Tribunale di Roma”. In Minori Giustizia, 2, pp. 93-116.
Malagoli Togliatti, M., Lubrano Lavadera, A. (2005) (a cura di),“La sindrome 
di alienazione genitoriale (pas): epigenesi relazionale”. Focus monotematico. In 
Maltrattamento e Abuso all’infanzia, 7, pp. 7-12.
Malagoli Togliatti, M., Lubrano Lavadera, A. (2006),“L’ltp clinico come stru­
mento a tutela del minore nelle separazioni conflittuali”. In Infanzia e adolescen­
za, 2, pp. 125-135.
Malagoli Togliatti, M., Lubrano Lavadera, A. (2009), “I figli che affrontano la 
separazione dei genitori”. In Psicologia Clinica e dello Sviluppo, 1, pp. 3-39.
Malagoli Togliatti, M., Lubrano Lavadera, A., Caravella L. (2004), “Analisi 
delle sentenze emesse dai giudici nei procedimenti di separazione giudiziale nel 
Tribunale ordinario di Roma nel 1999”. In Familia, 1, pp. 27-55.
Malagoli Togliatti, M., Mazzoni, S. (2006), Osservare, valutare e sostenere la re­
lazione genitori-figli: il Lausanne Trilogue Play clinico. Raffaello Cortina, Milano.
McHale, J.P., Fivaz-Depeursinge, E., Dickstein, S., Robertson, J., Daley, M. 
(2008), “New evidence for the social embeddeness of infant's early triangular ca­
pacities”. In Family Process, 47, pp. 445-463.
McHale, J.P., Rasmussen, J.L. (1998),“Co-parenting and family group-level dyna­
mics during infancy: Early family precursors of child and family functioning du­
ring preschool”. In Development and Psychopathology, 10, pp. 39-59.

---

ASCOLTARE IL MINORE: COMPRENDERE LE DINAMICHE RELAZIONALI E FAMILIARI 
133
Minuchin, S. (1974), Famiglie e terapie della famiglia. Tr. it. Astrolabio, Roma 1976.
Minuchin, S., Nichols, M.P. (2006), Assessing Families and Couples: From Symptom 
to System. Allyn & Bacon, New York.
O’Brien, M„ Margolin, G., John, R.S. ( 1995), “Relation among marital conflict, child 
coping and child adjustment”. In Journal of Clinical Child Psychology, 24, pp. 346-361.
Quadrio, A., Buzzi, I. ( 1994), “Il ruolo dei figli nelle dinamiche conflittuali”. In Ardo- 
ne, R.G., Mazzoni, S. (a cura di), La mediazione familiare per una regolazione della 
conflittualità nella separazione e nel divorzio. Giuffrè Editore, Milano, pp. 19-29.
Rosenblum, K.L. (2004), “Defining Infant Mental Health: A developmental relatio­
nal perspective on assessment and diagnosis”. In Sameroff, A.J., McDonough, 
S.C., Rosenblum, K.L. (a cura di), Treating Parent-Infant Relationship Problems. 
Guilford Press, New York, pp. 43-75.
Rutter, M., Rutter, Ma. (1992), L’arco della vita. Continuità, discontinuità e crisi 
nello sviluppo. Tr. it. Giunti, Firenze 1995.
Sameroff, A.J., Emde, R.N. (1989) (a cura di), I disturbi delle relazioni nella prima 
infanzia. Tr. it. Bollati Boringhieri, Torino 1991.
Sameroff, A.J., McDonough, S.C., Rosenblum, K.L. (2004) (a cura di), Treating 
Parent-Infant Relationship Problems. Guilford Press, New York.
Sandi er, L, Miles, J. (2008), “Effects of father and mother parenting on children’s 
mental health in high-and low-conflict divorcers”. In Family Court Review, 46, 
pp. 282-296.
Sbarra, D.A., Emery, R.E. (2005), “Coparenting conflict, nonacceptance, and de­
pression among divorced adults: Results from a 12-year follow-up study of child 
custody mediation using multiple imputation”. In American Journal of Ortho­
psychiatry, 75, pp. 63-75.
Sbarra, D.A., Emery, R.E. (2008), “Deeper into divorce: Using actor-partner analyses 
to explore systemic differences in coparenting conflict following custody dispute 
resolution”. In Journal of Family Psychology, 22, pp. 144-152.
Snyder, J.R. ( 1998),“Marital conflict and child adjustment: What about gender?”. In 
Developmental Review, 18, pp. 390-420.
Stern, D.N. (2004), Il momento presente in psicoterapia e nella vita quotidiana. Tr. it. 
Raffaello Cortina, Milano 2004.
Trevarthen, C. (1993), “The function of emotions in early infant communication 
and development”. In Nadel, J., Camaioni, L. (a cura di), New Perspectives in Early 
Communicative Development. Routledge, London, pp. 48-81.
Trinder, L. (2008),“Maternal gate closing and gate opening in postdivorce families”. 
In Journal of Family Issues, 29, pp. 1298-1324.
Tronick, E.Z. (1989), “Le emozioni e la comunicazione affettiva nei bambini”. Tr. 
it. in Riva Crugnola, C. (a cura di), La comunicazione affettiva tra il bambino e 
i suoi partner. Raffaello Cortina, Milano 1999, pp. 41-60.
Vuchinich, S„ Emery, R.E., Cassidy, J. ( 1988), “Family members as third parties in 
dyadic family conflict: Strategies, alliances and outcomes”. In Child Development, 
59, pp. 1293-1302.
Wallerstein, J.S., Kelly, J.B. (1980), Surviving the Break-up. McIntyre, London.
Zaccagnini, C., Zavattini, G.C. (2005), “Transizione alla genitorialità, conflitto 
coniugale e adattamento del bambino: le relazioni, i processi e le conseguenze”. 
In Psicologia Clinica dello Sviluppo, 1, pp. 29-70.
Zeanah, C. (1993) (a cura di), Manuale di salute mentale infantile. Tr. it. Masson, 
Milano 1996.

---

---

Parte seconda

---

---

6_________________ ______
Linee guida come contributo 
psicologico giuridico 
per l’ascolto del minore nei casi 
di separazione e divorzio
Paolo Capri
Introduzione
Il ruolo del minore nei procedimenti giudiziari ha assunto ormai sempre 
maggiore centralità, come dimostrato anche dai documenti e dai proto­
colli internazionali che lo riguardano, come per esempio la Convenzione 
sui diritti del bambino dell’oNu o la Convenzione europea sulla protezione 
giuridica dei minori (Convenzione di Strasburgo),' che forniscono delle in­
dicazioni di principio per i giuristi e per gli esperti.
Anche a livello nazionale ci sono protocolli e documenti che si interessa­
no del minore come soggetto attivo e partecipante al processo; ricordiamo, 
fra gli altri, le Linee guida per l’esperto in psicologia giuridica in ambito civile 
e penale dell’Associazione Italiana di Psicologia Giuridica (aipg), la Carta di 
Noto, le Linee guida sugli abusi in età evolutiva della sinpia e le Linee guida 
per le perizie in ipotesi di abuso sessuale dell’Ordine degli psicologi del Lazio. 
Sono tutti protocolli più o meno specifici dell’ambito penale, che inqua­
drano la modalità di ascoltare un minore nei procedimenti giudiziari che 
lo riguardano come vittima e testimone (Capri, 2009). Fanno eccezione 
le Linee guida per l’esperto in psicologia giuridica in ambito civile e penale 
dell’AiPG, che si caratterizzano per il fatto di essere linee guida generali 
e, proprio per questo, affrontano anche l’ascolto del minore nei procedi­
menti civili nei casi di separazione e affidamento, in modo però marginale.
Dunque, siamo carenti nei documenti specifici dell’ambito civile, lad­
dove la normativa sviluppata con la legge 54/2006 chiarisce come sia im­
portante l’ascolto del minore anche all’interno delle valutazioni sulle ca­
pacità genitoriali.
1. Vedi a tal proposito i capitoli 2 e 3 in questo volume.

---

138
BAMBINI IN TRIBUNALE
Presupposto fondamentale è che nell’affidamento minorile ogni inter­
vento degli operatori, giudici, consulenti tecnici d’ufficio e di parte, psico­
logi, assistenti sociali, avvocati ecc., possa essere direttamente conseguente 
a quanto sancito espressamente dall’art. 155 c.c.; il legislatore, infatti, spe­
cifica chiaramente che ogni provvedimento relativo alla prole deve essere 
attuato “con esclusivo riferimento all’interesse morale e materiale di essa".
Linee guida dell’American Psychological Association
Entrando nel merito di documenti e protocolli utili nell’ascolto del minore, 
segnaliamo, riportandole per esteso in appendice del presente capitolo, le 
Linee guida dell’American Psychological Association pubblicate nel feb­
braio 2009, molto utili come confronto e spunto per ulteriori riflessioni.
Il protocollo, che andremo a osservare commentandone i contenuti (Ca­
pri, 2009), Guidelines for Child Custody Evaluations in Family Law Procee­
dings, ha come obiettivo quello di affrontare quelle che vengono definite 
comunemente “valutazioni dell’affidamento dei figli, in cui sono incluse le 
controversie sulle responsabilità, l’affidamento e la frequentazione in seguito 
a un divorzio o separazione coniugale o al dissolvimento di altre relazioni 
di coppia non regolate da matrimonio. L’obiettivo del presente documento 
è favorire la condotta efficiente di queste particolari valutazioni”.
Gli articoli del protocollo segnalano, in modo preminente, l’interesse 
primario verso il minore, facendo direttamente riferimento alla clinica. 
Infatti, già dal primo articolo, nella parte indicata come preliminare, si in­
dica che “l’obiettivo della valutazione è contribuire a individuare il miglio­
re interesse psicologico per il figlio”, nel senso che “la formazione clinica 
approfondita degli psicologi permette loro di analizzare una vasta serie di 
condizioni”, attraverso l’osservazione e le tecniche che gli psicologi hanno 
acquisito e approvate dalla comunità scientifica.
Nel secondo articolo si afferma che “il benessere del figlio è fondamen­
tale”, oltre gli interessi dei genitori, facendo anche particolare attenzione 
al proprio ruolo e ai propri comportamenti, “per garantire che il massimo 
fuoco di attenzione continui a essere l’interesse del figlio”.
Per raggiungere l’obiettivo prefissato, nel terzo articolo si chiarisce che 
è di fondamentale importanza la valutazione delle capacità genitoriali e 
del contesto di vita, sempre in funzione delle esigenze psicologiche del 
figlio (“La valutazione deve concentrarsi sulle competenze dei genito­
ri, le esigenze psicologiche del figlio e il contesto risultante”), al punto 
che responsabilizzano gli psicologi rispetto alle loro capacità, cliniche e 
professionali. Si afferma, infatti, che, “dal punto di vista del tribunale, i 

---

LINEE GUIDA COME CONTRIBUTO PSICOLOGICO GIURIDICO... 
1 39
contributi più validi forniti dagli psicologi sono quelli che riflettono un 
approccio comprovato scientificamente e clinicamente attento sulle que­
stioni rilevanti ai fini giuridici. Le questioni che sono centrali per l’obbligo 
decisionale conclusivo del tribunale includono le capacità dei genitori, le 
esigenze psicologiche del figlio e il contesto risultante. Grazie alla forma­
zione ricevuta, gli psicologi sono gli unici professionisti che dispongono 
delle competenze e delle qualifiche necessarie per risolvere tali questioni”. 
Dunque, le Linee guida fanno riferimento agli approcci scientifici e alla 
clinica, come base portante per effettuare questo tipo di valutazione, so­
prattutto in riferimento all’affidamento, all’assegnare responsabilità e alla 
frequentazione del minore con entrambi i genitori.
Nella seconda parte delle Linee guida, definita parte generale, il focus - 
quarto articolo - è indirizzato sugli psicologi, che devono acquisire e man­
tenere un livello elevato delle competenze specifiche (“Gli psicologi devono 
conseguire e mantenere la competenza specializzata”), richiamando il fatto 
che non basta la conoscenza della clinica e della psicopatologia, ma servono 
in queste valutazioni anche specifiche competenze dell’analisi del contesto, 
norme giuridiche generali, ma anche specifiche, come quelle che regolano 
la materia deH’affidamento, e ancora una conoscenza approfondita e aggior­
nata della psicologia dello sviluppo e della psicopatologia dell’età evolutiva.
Il richiamo successivo, quinto articolo, si riferisce alla imparzialità del 
consulente (“Gli psicologi devono agire come consulenti imparziali”), 
soprattutto in situazioni di elevato conflitto dove entrano in gioco molte 
componenti, anche emotive; gli autori ricordano la possibilità che il con­
sulente possa farsi aiutare da colleghi esperti all’interno di spazi di con­
fronto e supervisione.
Il sesto articolo richiama direttamente il precedente, nel senso che spe­
cifica che “gli psicologi devono adottare pratiche di valutazione non di­
scriminatorie e culturalmente informate”, ovvero offre l’opportunità agli 
psicologi di poter rinunciare all’incarico allorché riconoscono l’impossi­
bilità di superare i propri pregiudizi, se ce ne sono, con riferimento espli­
cito all’età, al genere, alla razza, all’etnia, alla nazionalità, alla religione, 
all’orientamento sessuale, alle disabilità, alla lingua, alla cultura e allo stato 
socioeconomico.
Nel settimo articolo (“Gli psicologi devono evitare conflitti di interesse 
e relazioni multiple nella condotta delle valutazioni”) viene specificato che 
gli psicologi devono evitare il conflitto di interessi ed eventuali sovrap­
posizioni di ruoli all’interno del procedimento e della cura, non possono 
quindi sovrapporre il ruolo del consulente con quello dello psicoterapeuta.
La terza parte delle Linee guida indica gli aspetti della procedura da 
seguire (“procedurali”). Nell’ottavo articolo, infatti, “gli psicologi devo- 

---

140
BAMBINI IN TRIBUNALE
no stabilire lo scopo della valutazione tempestivamente e in linea con la 
natura del relativo quesito”, si chiede agli psicologi di affrontare la consu­
lenza attraverso la proposizione di un quesito corretto, in quanto l’intero 
progetto valutativo verte e si basa sul quesito, ovvero sul tipo di richiesta 
del giudice. 11 quesito, specificano le Linee guida, può essere elaborato e 
concordato anche fra le parti, con la partecipazione dei legali. Diversa è 
la situazione italiana in cui in genere i quesiti sono formulati dal giudice.
Il nono articolo “gli psicologi devono acquisire un adeguato consen­
so informato”, richiama gli psicologi a ottenere un consenso informato 
dalle parti, al fine di permettere ai soggetti esaminati di poter decidere e 
scegliere cosa dire o cosa omettere nell’iter valutativo. Nel nostro paese il 
consenso informato è relativo a procedure particolari quali la videoregi­
strazione e, se non autorizzata dal giudice, la somministrazione dei test, 
soprattutto ai minori.
L’articolo dieci (“Gli psicologi devono usare vari metodi di raccolta dei 
dati”) è particolarmente significativo, in quanto entra direttamente nel me­
todo, sulle opportunità che gli psicologi hanno per osservare e valutare la 
situazione nel modo più ampio possibile. Si afferma, infatti, che i metodi 
dovranno essere differenziati, si suggerisce di utilizzare i test psicologici, i 
colloqui clinici e l’osservazione comportamentale, ma anche raccogliere 
informazioni da diverse fonti, come per esempio dagli insegnanti, dai sa­
nitari, dagli eventuali assistenti sociali, dai familiari in senso esteso, dagli 
amici e dai conoscenti.
Nell’articolo undici, “gli psicologi devono interpretare i dati della valu­
tazione in modo coerente con il contesto della valutazione”, si segnala di 
fare attenzione ai risultati delle prove effettuate, specificando che anche il 
contesto particolare, magari di accentuata conflittualità, può alterare, per 
esempio, le scale di validità in alcuni test.
Nel dodicesimo articolo, “gli psicologi devono compiere la valutazione 
avvalendosi di una integrazione adeguata di esami”, si invitano gli psicologi 
a esaminare direttamente i genitori e i minori; se ciò non fosse possibile per 
qualsiasi motivo, dovrà essere ben specificato al tribunale e le conclusioni 
dovranno necessariamente tenere conto di tale limitazione.
Nel tredicesimo articolo, concettualmente derivante dal precedente,“gli 
psicologi dovranno basare i suggerimenti, qualora ci fossero, in riferimen­
to al migliore interesse psicologico del figlio”, le Linee guida sottolineano 
infatti l’importanza del focus sull’interesse del minore, ma anche di basa­
re le valutazioni “su presupposti, interpretazioni e inferenze fondate che 
soddisfano gli standard professionali e scientifici stabiliti”.
Nell’ultimo articolo, il quattordicesimo, “gli psicologi devono creare e 
mantenere i documenti professionali in linea con gli obblighi etici e giu­

---

LINEE GUIDA COME CONTRIBUTO PSICOLOGICO GIURIDICO... 
141
ridici applicabili”, vi è un richiamo alla tutela e al mantenimento dei dati 
della consulenza, ciò al fine di permettere un confronto e una verifica, an­
che in futuro, da parte di altri consulenti.
Dunque, in attesa che protocolli della nostra comunità scientifica vada­
no a colmare le lacune relative all’ascolto del minore nei casi di affidamen­
to, le linee guida dell’APA possono essere un primo punto di riferimento, 
quantomeno come possibilità di ragionamento e di confronto fra esperti. 
In estrema sintesi, il protocollo dell’American Psychological Association in­
vita gli psicologi a tenere conto nella massima misura dell’interesse del mi­
nore, suggerendo la necessità di aggiornamenti sulle competenze acquisite, 
che dovranno essere di ampia portata, inerenti la clinica, la psicologia e la 
psicopatologia dell’età evolutiva e adulta, le teorie dei sistemi e delle relazio­
ni, le norme giuridiche generali e specifiche della materia dell’affidamento 
minorile. Integrazioni di saperi che sono alla base della psicologia giuridica.
L’approccio alla diagnosi psicologica e psicopatologica 
relativa al minore
Ci sembra utile e necessario, a questo punto, approfondire alcuni aspetti 
relativi all’approccio al minore e alla comprensione del suo funzionamento 
psichico (diagnosi psicologica ed eventualmente psicopatologica), soprat­
tutto laddove bisogna valutare la capacità di discernimento del minore al 
di sotto dei 12 anni. Infatti, come chiaramente specificato nelle Linee guida 
per le perizie in caso di abuso sui minori dell’Ordine degli psicologi del Lazio 
(Capri, Togni, 2010), il consulente incaricato dal giudice ha il compito di 
valutare la personalità del minore, il suo sviluppo psichico ed evolutivo, la 
qualità affettiva e i meccanismi difensivi, le eventuali alterazioni cogniti­
ve e affettive e dell’esame di realtà, naturalmente in riferimento all’età di 
appartenenza. Dovrà essere, inoltre, valutato il livello di competenza delle 
funzioni psichiche dell’io e delle disponibilità, capacità cognitive, emotive 
e relazionali correlate all’età, alla scolarità, al contesto familiare e sociale.
Nello specifico, andrà valutato il livello di competenza legato alla di- 
sponibilità/capacità del minore di differenziare gli elementi essenziali dei 
dati di realtà da costruzioni prevalentemente immaginativo-fantastiche; 
l’organizzazione di personalità, delle condizioni psicologiche e/o psicopa­
tologiche, con particolare attenzione al livello di suggestionabilità e alla 
presenza di significativi sensi di colpa; il patrimonio espressivo verbale e 
non verbale; la sussistenza di eventuali evidenze cliniche di disagio e di 
malessere psicologico eventualmente correlabili con la separazione o con 
l’invischiamento del minore nella causa giudiziaria.

---

142
BAMBINI IN TRIBUNALE
Marco, dieci anni, viene ascoltato nel corso di una Consulenza tecnica d’ufficio dopo 
alcuni mesi dalla separazione dei genitori. Il minore, pur presentando un’intelligenza 
produttiva, creativa e aderente all’esame di realtà, mostra però problematiche nel­
la sfera affettiva eccessivamente inibita rispetto all’espressione emotiva, connotata 
da tratti depressivi in presenza di cariche aggressive e possibili acting-out. Appare 
triangolato dalla coppia genitoriale che non lo ha risparmiato da coinvolgimenti 
inadeguati fin dall’inizio del processo di crisi coniugale, tanto che il bambino cono­
sce nei particolari informazioni su una presunta relazione extraconiugale di uno dei 
genitori e rispetto a fasi e ruoli della situazione giudiziaria. Inoltre, si fa portatore di 
soluzioni idonee per non dispiacere nessuno dei due genitori, prospettando un’equa 
divisione dei tempi da trascorrere con ciascun genitore “per non farli litigare” e per 
placare i propri sensi di colpa, mettendo però da parte le proprie esigenze.
Proprio per la specificità e complessità del settore del diritto minorile, 
appare necessario lavorare tenendo a mente di non sovrapporre lo psichi - 
smo e l’organizzazione cognitiva di un minore con quella di un adulto. 
L’organizzazione spazio temporale e mnemonica del minore, le modalità di 
esprimersi e la formazione dei ricordi, in riferimento alla prima e seconda 
infanzia, sono infatti specifiche della fase evolutiva in cui il minore si trova.2
2. Vedi il capitolo 4 in questo volume.
In riferimento soprattutto alla prima e seconda infanzia, l’osservazione 
diretta diventa prioritaria per comprendere e cogliere il senso delle emo­
zioni, dei sentimenti e degli affetti, oltre che la qualità del funzionamento 
(organizzato o disorganizzato) dei meccanismi di difesa dell’io.
Nell’incontro con il minore è necessario instaurare una relazione em- 
patica che permetta di comprendere l’espressività e il linguaggio del bam­
bino, il suo modo di entrare in rapporto con le cose e le persone, il livello 
di integrazione fra realtà e fantasia, avendo consapevolezza che, specie se 
in età prescolare, possono attivarsi profondi processi transferali c contro- 
transferali. Ne consegue la necessità di gestire tali processi, garantendo così 
il rispetto della specificità del contesto valutativo, anche per la formula­
zione di una eventuale diagnosi, non solo psicologica ma anche clinica.
Altro fattore importante è la possibilità di accogliere con attenzione 
tutto ciò che il minore esprime e comunica spontaneamente cercando di 
comprendere il significato profondo e la reale portata che tali comuni­
cazioni possono rivestire, facendo comprendere al bambino che, prima 
ancora degli avvenimenti di cui si tratta, l’interesse primario è quello di 
conoscere il suo modo di esprimersi, il suo pensiero, il suo modo di rap­
portarsi all’ambiente e di crearsi modalità adattive.
A questo proposito, ci sembra importante sottolineare che chi effettua 
un ascolto o una valutazione di un minore non dovrebbe mai dimenticare 
che la psiche infantile è dominata dalle emozioni e non dal costrutto logico

---

LINEE GUIDA COME CONTRIBUTO PSICOLOGICO GIURIDICO... 
143
formale; pertanto, la narrazione di un minore, soprattutto in età prescola­
re, non deve far riferimento ai parametri degli adulti, bensì alle competenze 
specifiche dell’età. In tal senso, particolare importanza dovrebbe essere ri­
volta all’osservazione degli atteggiamenti, del comportamento, dei gesti, del 
gioco, del linguaggio del minore al fine di comprenderne a fondo le moda­
lità sensopercettive, attentive, mnemoniche, di pensiero e il loro significato.
Giulia, sette anni, nata da una relazione extraconiugale che non si è poi concre­
tizzata in un rapporto di coppia stabile e definito, vive con la mamma e rifiuta di 
frequentare il padre. Gli incontri padre-figlia avvengono, al momento della ctu, 
in un contesto protetto, a seguito di episodi di aggressività paterna nei confronti 
della figura materna. Nel corso dell’osservazione, la minore verbalizza il rifiuto 
di relazionarsi al padre, ma sembra poi accogliere nel gioco, pur con delle ambi­
valenze, le proposte paterne, mentre assume atteggiamenti di rassicurazione nei 
confronti della figura materna. Pertanto, l’osservazione ci consente di evidenziare 
come il vissuto inconscio di recuperare il rapporto con la figura paterna appare 
ostacolato dal sentimento di lealtà nei confronti della figura materna. L’invischia­
mento in una tale situazione relazionale produce, inoltre, un’evidente sintomato­
logia caratterizzata da tic e modalità relazionali disfunzionali che non consentono 
alla minore di entrare adeguatamente in relazione con l’altro.
Luca, quattro anni, nasce all’interno di una coppia convivente che arriva alla se­
parazione a seguito di atteggiamenti di violenza denunciati dalla signora da par­
te del compagno. Luca appare un bambino intelligente, dotato di ottime abilità 
sul versante linguistico e attentivo; tuttavia, presenta livelli elevati di vigilanza e 
scarsa capacità esplorativa, inquadrabile all’interno di una dinamica relazionale 
altamente conflittuale della coppia genitoriale che tiene sempre in allarme il bam­
bino. La madre afferma che il bambino non vuole stare con il padre e avalla questa 
sua convinzione, che in realtà è un suo desiderio, ritenendo il padre pericoloso 
per il figlio. 11 colloquio con Luca e l’osservazione del minore evidenziano come 
il bambino verbalizzi sentimenti negativi nei confronti della famiglia paterna, 
utilizzando però un linguaggio non consono alla sua età, mostrando di contro 
un’interazione positiva tanto con il padre che con i nonni paterni.
Ora se, da una parte, le modalità utilizzate dall’esaminatore per inserirsi 
nella realtà da osservare e valutare costituiscono certamente il risultato di 
un lungo processo di apprendimento, confronto e verifica professionale, 
dall’altro, particolare attenzione deve essere sempre e comunque rivolta al 
fatto che, in sede di colloquio, le percezioni e le azioni dell’esaminatore non 
dovrebbero essere avvertite dal minore e non dovrebbero, quindi, influen­
zarne il comportamento di risposta. Infatti, nessuna funzione psicologica 
dovrebbe essere dominante per l’esaminatore, né il pensiero, né il senti­
mento, né la sensazione, né l’intuizione ma tutto si dovrebbe mantenere 
in equilibrio per fare in modo che il minore in esame possa confrontarsi 
con una struttura psichica e dinamica da lui percepita come in grado di 
contenerlo e sostenerlo.

---

144 
BAMBINI IN TRIBUNALE
Sarà necessario, dunque, ascoltare il minore tenendo conto della sua 
personalità, del suo sviluppo psichico ed evolutivo, della qualità affettiva 
e dei meccanismi difensivi che utilizza, delle eventuali alterazioni cogniti­
ve e affettive e dell’esame di realtà, naturalmente in riferimento all’età di 
appartenenza con particolare attenzione a rilevare la sussistenza di even­
tuali evidenze cliniche di disagio e di malessere psicologico eventualmente 
correiabile con la problematica giudiziaria che ha portato al suo ascolto, 
come per esempio una separazione fortemente conflittuale.
La metodologia di osservazione del minore e la valutazione 
della sua capacità di discernimento
La legge sull’affidamento condiviso sottolinea primariamente il concetto 
di bigenitorialità allargata, intesa come necessità di ampliare la prospettiva 
di frequentazione e rapporto da parte del minore con entrambi i gruppi 
familiari. Ciò presuppone una sempre maggiore necessità di approfondire 
le richieste del minore alla luce del suo assetto familiare anche ricostituito, 
per poter valutare la portata di quanto dichiarato (vedi capitolo 5).
L’ascolto corretto del minore assume dunque sempre maggiori signi­
ficati. Infatti, andranno valutate con attenzione sempre maggiore le varie 
richieste dei minori rispetto alle scelte di vita, per valutarne spontaneità o 
suggestionabilità, anche alla luce dei tentativi, consci o inconsci, che i ge­
nitori fanno sul figlio per condizionarlo, prendendo spunto dall’art. 155 
bis della stessa legge, in cui si afferma la necessità dell’affidamento esclu­
sivo allorché “il giudice può disporre l’affidamento dei figli a uno solo dei 
genitori qualora ritenga con provvedimento motivato che l’affidamento 
all’altro sia contrario all’interesse del minore”.
Per formulare questo tipo di valutazioni si dovrebbe affrontare il tema 
della metodologia in modo possibilmente condiviso fra consulenti, facendo 
riferimento alle Linee, guida per lo psicologo giuridico; infatti, l’art. 6 espli­
cita che “nell’espletamento delle sue funzioni lo psicologo forense utilizza 
metodologie scientificamente affidabili. Nei processi per la custodia dei 
figli la tecnica peritale è improntata quanto più possibile al rilevamento 
di elementi provenienti sia dai soggetti stessi sia dall’osservazione dell’in­
terazione dei soggetti tra di loro”.
Dunque, lo psicologo forense è tenuto a utilizzare metodologie scientifi­
camente affidabili - in senso clinico forense - e ciò sembra particolarmente 
importante per ridurre gli aspetti soggettivi e non riconosciuti dalla co­
munità scientifica dei metodi utilizzati in ambito forense. Implicitamente 
viene anche richiesto di rendere espliciti i modelli teorici di riferimento 

---

LINEE GUIDA COME CONTRIBUTO PSICOLOGICO GIURIDICO... 
145
utilizzati, per consentire un libero confronto e per rendere valide le pro­
prie analisi, interpretazioni e diagnosi (Capri, 2004a).
È tenuto anche a rispettare la tecnica peritale, ovvero cercare di otte­
nere elementi utili per lo scopo della consulenza sia attraverso l’esame di 
personalità classico individuale, sia attraverso valutazioni dedotte dalle di­
namiche di relazione, confrontando e integrando i risultati ottenuti dalle 
due tecniche d’osservazione.
La metodologia d’intervento deve essere, dunque, specificata; per quan­
to riguarda gli elementi dedotti dall’osservazione individuale dovrebbe 
essere approfondita la preparazione per effettuare l’esame di personalità 
secondo modalità tecniche “classiche” (anamnesi, colloqui, test), mentre 
per le valutazioni inerenti le relazioni fra i componenti della famiglia si 
dovrebbe privilegiare una specifica preparazione rispetto alle dinamiche 
familiari, nonché una conoscenza approfondita della psicologia dell’età 
evolutiva e adolescenziale per l’analisi psicologico evolutiva dei minori.
Per questo tipo particolare di valutazione, la prassi metodologica conso­
lidata è quella completa dell’osservazione individuale e di gruppo, in questo 
modo potranno essere osservati i comportamenti delle figure genitoriali nelle 
relazioni con il figlio, le capacità affettive e relazionali, la relazione del minore 
con l’esterno e con gli adulti, il suo sviluppo affettivo, sociale e relazionale.
Per quanto riguarda l’ascolto e l’osservazione del minore è importante 
esplorare le conoscenze del bambino in relazione alla situazione in cui si 
trova ed eventualmente spiegargli il proprio ruolo e il significato di tali 
incontri. È necessaria, dunque, una approfondita conoscenza delle proce­
dure di ascolto rispettando la natura spontanea del bambino/adolescente 
con il quale si dovrebbe instaurare una relazione di fiducia.
Una particolare attenzione dovrebbe essere posta relativamente allo stile 
di comunicazione utilizzato, a tale riguardo sarebbe opportuno usare un 
linguaggio semplice e chiaro, con parole e concetti comprensibili che non 
vadano oltre l’ampiezza del vocabolario e del livello cognitivo del bambi­
no. Pertanto, sarebbe più appropriato formulare domande brevi e aperte 
al fine di favorire risposte ampie e libere, domande sugli aspetti emotivi 
legati ai contenuti del colloquio, domande di chiarificazione specificando 
che si vuole capire bene, evitando termini giuridici e rispettando il flusso 
della comunicazione senza interrompere il minore, evitando così influenze 
di suggestione positiva o negativa.3
3. Vedi il capitolo 4 in questo volume.
Nel colloquio, come già specificato, non si dovrebbero mai rivolgere 
domande induttive, che possano far intendere al bambino che l’adulto già 
conosce tutte le risposte e indichi, quindi, una via da seguire già tracciata, 

---

146
BAMBINI IN TRIBUNALE
né dovranno essere utilizzate modalità e domande aggressive, ambivalenti, 
squalificanti o neganti, in quanto interferiscono e ostacolano marcatamen­
te la relazione. Sarà particolarmente importante la fase dell’osservazione 
degli atteggiamenti, del comportamento, dei gesti, del gioco, del linguaggio 
del minore al fine di comprenderne a fondo le modalità sensopercettive, 
attentive, mnemoniche, di pensiero e il loro significato.
Sarebbe, inoltre, opportuno dal punto di vista organizzativo e metodo­
logico organizzare e programmare l’attività di ascolto in orari da rispettare 
con puntualità evitando così attese che possano attivare o amplificare stati 
di tensione che renderebbero l’esperienza ulteriormente stressante dal pun­
to di vista emotivo. A questo proposito, si dovrebbe avere cura di cogliere 
eventuali segnali di stanchezza e di affaticamento del minore ascoltato, 
prevedendo in questo caso intervalli dell’audizione.
Nell’ascolto è necessario poter accogliere tutto ciò che il bambino/ado- 
lescente dirà spontaneamente, con una modalità caratterizzata da interesse, 
comprensione ed empatia, con il tempo necessario che questa procedura 
merita, avendo cura di orientarsi nella comprensione dei significati più 
profondi e reali che le sue comunicazioni possono veicolare.
Volendo schematizzare, possiamo sottolineare che sono previste le se­
guenti fasi, per formulare poi un parere tecnico rispetto all’ascolto del 
minore (Capri, 2007):
1. Studio del caso attraverso la lettura e l’analisi del fascicolo processuale, 
per valutare la presenza di eventuali pregresse diagnosi psicologiche o 
psicopatologiche sul minore.
2. Stabilire un programma peritale con i consulenti di parte, se presenti, 
soprattutto in relazione al tipo di intervento-osservazione da effettuare 
con il minore.
3. Acquisizione di notizie tramite i consulenti di parte, se presenti, riguar­
danti lo stile di vita del minore, eventuali difficoltà o richieste.
4. Incontri individuali con i due genitori con lo scopo di esplorare le mo­
tivazioni all’azione legale e le motivazioni alla richiesta di affidamento. 
Valutare lo psichismo del soggetto, in riferimento specifico al suo vis­
suto verso l’altro genitore e verso il figlio.
5. Incontri congiunti con la coppia genitoriale con lo scopo di valutare 
l’immagine e il vissuto che hanno del figlio, se convergente o divergen­
te, valutando nel contempo la loro capacità di coglierne gli eventuali 
disagi o difficoltà.
6. Incontri individuali con il minore con lo scopo di: valutare il grado e 
il livello di maturazione e di sviluppo cognitivo e affettivo; analizzare 
i vissuti del minore nei riguardi delle figure di riferimento; valutare la 

---

LINEE GUIDA COME CONTRIBUTO PSICOLOGICO GIURIDICO... 
147
disponibilità verso entrambi i genitori; analizzare i perché di un’even­
tuale difficoltà di relazione con un genitore.
7. Incontri genitore-figlio, con l’obiettivo di analizzare e valutare le di­
namiche della loro relazione e le modalità comportamentali reattive 
del minore, ma anche per valutare l’approccio psicologico del genitore 
verso il figlio.
8. Test individuali di personalità e proiettivi ai genitori e al minore, per 
valutare negli adulti la personalità, le relazioni oggettuali e le capacità 
affettive, nei minori lo sviluppo dell’io e l’evoluzione della personalità.
9. Incontro con entrambi i genitori e il figlio, se possibile, con lo scopo 
di analizzare e valutare le loro dinamiche di relazione e il posiziona­
mento affettivo e comportamentale del minore. Tale osservazione con 
il nucleo familiare originario al completo.
10. Visite domiciliari presso le abitazioni dei genitori, alla presenza di tutte 
le persone che vivono nella casa, con lo scopo di osservare e valutare 
l’ambiente di vita, il contesto sociale e culturale, ma anche analizzare 
e valutare la disposizione della casa, osservare la stanza del minore, i 
suoi spazi fisici e psicologici, l’eventuale presenza di giochi, analizzare 
le dinamiche che intercorrono tra le persone che la abitano, sempre in 
riferimento alla centralità dell’osservazione del minore.
11. Incontri con altre figure significative per il minore (nonni, zii, sorelle e 
fratelli maggiorenni, fratellastri, nuovi partner dei genitori, collabora­
tori familiari ecc.), con eventuale raccolta anamnestica, effettuazione 
di colloqui clinici e somministrazione di test psicologici.
L’esame psicodiagnostico del minore
Come abbiamo visto, la valutazione del minore e l’analisi delle sue even­
tuali richieste passano anche attraverso altre osservazioni, oltre a quella 
diretta dello stesso.
Per quanto riguarda l’esame psicodiagnostico dei minori (Capri, 
2004b), la scelta dei test dovrà necessariamente dipendere dalla fascia di 
età di appartenenza. Infatti, nella prima infanzia, nel gruppo di bambini 
in età prescolare, i test dovranno necessariamente essere scelti fra quelli 
proiettivi e non fra quelli strutturati in senso logico formale. In questo 
caso, fondamentale sarà la possibilità di osservare il bambino anche nella 
produzione del disegno libero.
Come aiuto, per una buona prassi, sarebbe opportuno fare riferimento 
alle Linee guida sull’utilizzo dei test in ambito clinico e forense dell’Associazio­
ne Italiana Rorschach e al documento dell’Ordine degli psicologi del Lazio, 
Linee guida per l’utilizzo dei test psicologici in ambito forense, sia per gli aspetti 
di somministrazione sia di interpretazione (Capri, Crisi, Mariani, 2006).

---

148 
BAMBINI IN TRIBUNALE
I test possono essere suddivisi in:
- neuropsicologici;
- di livello;
- di personalità (questionari e proiettivi).
Ci soffermeremo brevemente sui più utilizzati.
I test neuropsicologici, tra i quali il maggiormente utilizzato è il Visual 
Motor Gestalt Test di Bender, sono semplici da applicare, sia per la modalità 
sia per la brevità del tempo che richiedono per la somministrazione. Il Ben­
der, quale test di maturazione della funzione visivo-motoria della Gestalt, 
è importante per individuare eventuali ritardi o regressi della funzione o 
addirittura la sua perdita, come anche difetti organici del sistema nervoso 
centrale. Esso, inoltre, ha dimostrato di essere molto utile anche nell’analisi 
degli indici emozionali della personalità, specialmente quelli grafici laddove 
appaiono fenomeni particolari legati alla strutturazione formale del tratto.
Tra i test di livello più significativi rientrano le Scale Wechsler: la wppsi 
somministrabile a soggetti di età compresa tra i quattro e i sei anni; la wisc- 
ni-R, tra i sei e i sedici anni; la wais-r, dai sedici anni in poi. Queste, infatti, 
risultano accuratamente standardizzate e i diversi subreattivi sono espressi in 
una scala di punteggi ponderati equiparati e direttamente confrontabili. Per il 
modo stesso in cui sono state strutturate, tutte offrono diverse opportunità di 
essere utilizzate e cioè sia a complemento della diagnostica psicologica, sia per 
una più circostanziata definizione dei potenziali per l’apprendimenlo. Ciò 
è dovuto al fatto che ogni subtest, appartenente alla Scala Verbale e a quella 
di Performance, esplora una funzione o un insieme di funzioni dell’attività 
intellettiva, permettendone la valutazione di efficienza sia in sé sia in cor­
relazione e in confronto con le altre funzioni e con l’attività globale, grazie 
alla possibilità di quantificare il rendimento a ogni prova. Pertanto questi 
test permettono di ricavare una valutazione del livello globale di intelligenza 
espresso in termini quantitativi e una valutazione qualitativa sull’esistenza o 
meno di equilibrio delle funzioni psichiche intellettive tra loro.
Tra i test di personalità, per quanto riguarda i questionari, I’mmpi-a è utile 
e innovativo in quanto rappresenta un questionario di personalità adattato 
specificamente per gli adolescenti (quattordici-diciotto anni); come I’mmpi, 
è il più utilizzato per la diagnosi clinico-nosografica anche nella versione 
per l’adolescenza, essendo stati introdotti item riferiti allo sviluppo e alla 
psicopatologia degli adolescenti. Il questionario valuta lo stato psichico del 
momento, la condizione in cui si trova il minore, ma anche i meccanismi di 
difesa consci e inconsci, i tratti di aggressività, di impulsività, di insicurezza, 
di ansia; valuta la presenza di dipendenza patologica, il tono dell’umore, la 
capacità di anticipare e progettare azioni e comportamenti.

---

LINEE GUIDA COME CONTRIBUTO PSICOLOGICO GIURIDICO... 
149
Fra le tecniche proiettive, in particolare tra quelle che permettono di 
arrivare a una diagnosi di personalità secondo un approccio unitario, strut­
turale e dinamico, distinguiamo due grandi categorie: test proiettivi strut­
turati o semistrutturati e tecniche grafiche tematiche. Tra le tecniche più 
utilizzate rientra il Rorschach, metodo che, a differenza di altri proiettivi, si 
basa su una tecnica precisa, anche se non sempre facile, la quale riduce al 
minimo la soggettività di giudizio dell’esaminatore. L’ipotesi diagnostica 
che se ne ricava non si riferisce solo ai singoli tratti di personalità bensì al 
suo aspetto globale, alle diverse funzioni e caratteristiche di tipo cognitivo, 
affettivo adattivo e relazionale. Può inoltre mettere in luce eventuali mo­
dalità di reazioni proprie di determinate patologie, per cui oltre a coglie­
re gli aspetti più individuali di una personalità, è al contempo un ottimo 
mezzo ausiliare nella diagnosi differenziale psicopatologica. Il Reattivo di 
realizzazione grafica di Wartegg (wzt), test grafico proiettivo semistruttu­
rato, somministrabile dai tre anni e sei mesi in su, attraverso una nuova 
modalità di siglatura e di interpretazione collegata a un modello teorico 
di riferimento di tipo psicodinamico (sviluppatasi soprattutto in ambito 
dell’età evolutiva), è in grado di fornire una descrizione esauriente del li­
vello di organizzazione, strutturazione e integrazione dei processi di pen­
siero e degli elementi psicoaffettivi fondamentali per i processi di sviluppo, 
evoluzione e adattamento dell’io. Tra i test proiettivi tematici adatti in età 
evolutiva, in particolare a una fascia di età che parte dai tre, quattro anni, 
è utile somministrare un test proiettivo di completamento quale quello 
creato da L. Diiss, al fine di mettere in evidenza eventuali problematiche 
o complessi corrispondenti a ciascuno degli stadi di sviluppo indagati. 
Il metodo delle favole elaborato dalla Duss risponde al requisito di non 
rappresentare situazioni familiari o scolastiche troppo particolari e ciò è 
importante per evitare che il bambino, riconoscendosi nella realtà, subi­
sca l’inibizione della risposta. Si tratta di una serie di 10 favole nelle quali 
il protagonista si trova in una determinata situazione, rappresentante uno 
stadio della evoluzione psichica, per la quale vi sono differenti modi di ri­
sposta. In base alle resistenze a rispondere e alle risposte complessuali, si 
può ipotizzare 1’esistenza di difficoltà relative a fasi particolari dello svi­
luppo psichico. Il Disegno della figura umana di K. Machover non ha limi­
tazioni di età, di intelligenza o abilità artistica. La rappresentazione grafica 
che il bambino propone alla richiesta di disegnare una figura umana intera 
offre l’opportunità di valutare il grado di evoluzione intellettiva in riferi­
mento alla completezza del disegno, correlando lo sviluppo psicomotorio 
con quello di funzioni specifiche del sistema nervoso centrale. Inoltre, il 
bambino nel disegno non solo esplica un’attività motoria che diventerà 
sempre più composta e controllata con l’aumento dell’età, non solo rivela 

---

150
BAMBINI IN TRIBUNALE
il coordinamento tra i vari elementi che compongono la proiezione dello 
schema corporeo, ma fornisce il grado della sua capacità di adattamento 
tradotto nella rappresentazione di uno schema cognitivo, emozionale e 
relazionale su un piano senso motorio. Il questionario, che aggiunge un 
aspetto verbale alla rappresentazione grafica, offre l’opportunità di otte­
nere delle apprezzabili osservazioni psicologiche intorno al soggetto, ed è 
utile convalida delle caratteristiche ritratte graficamente. Il Disegno della 
famiglia, secondo le due diverse metodologie di L. Corman e di M. Porot, 
risulta utile a esplorare come siano effettivamente percepiti dal bambino 
i rapporti affettivi con e tra i familiari, fondamentali per la formazione 
della sua personalità. Il disegno della famiglia permette di conoscere i sen­
timenti anche inconsapevoli del bambino verso i familiari e comprendere 
la sua capacità d’interagire con le persone significative del suo ambiente.
La valutazione della capacità di discernimento del minore 
attraverso il test di Rorschach
Valutare le capacità critiche e di giudizio, di discernimento in termini psi- 
cologico-giuridici di un minore di dodici anni, è compito particolarmente 
complesso e articolato, in quanto andrebbero valutate le diverse e varie fa­
sce di appartenenza del bambino. Tuttavia, attraverso alcuni assunti di base 
inerenti la psicologia e la psicopatologia dello sviluppo e indici ricavati dal 
test di Rorschach, appare possibile fornire un quadro teorico di riferimento.
L’ascolto del minore in questo contesto presuppone, molto spesso, il 
bisogno di comprendere e cogliere le sue necessità, sia in riferimento al 
suo collocamento prevalente, sia in riferimento alle modalità di frequen­
tazione con il genitore non convivente. Non solo, con una certa frequen­
za ci si imbatte in bambini, preadolescenti o adolescenti che dichiarano 
apertamente di non volere frequentare uno dei due genitori, o di volerlo 
frequentare poco, il minimo indispensabile, alcune volte per ragionevo­
li motivi, altre volte per motivi futili e apparentemente incomprensibili.
In realtà, ciò che emerge sono le difficoltà del minore, della famiglia e 
del consulente tecnico, la cui responsabilità è quella di fornire valutazioni, 
suggerimenti e pareri al magistrato che l’ha incaricato del difficile compito.
Dunque, ciò che potrebbe emergere in un minore con difficoltà rela­
zionali, di sviluppo emotivo, affettivo e identificativo sarà, dal punto di 
vista cognitivo, una immaturità rispetto alla fascia d’età di appartenenza 
così rappresentata:
- scarso potere di ragionamento ipotetico-deduttivo;
- difetto di critica e di potere di sintesi che porta a non captare in forma 
critica la realtà esterna e a non sapersi adattare a essa;

---

LINEE GUIDA COME CONTRIBUTO PSICOLOGICO GIURIDICO... 
151
- incapacità di prevedere la conseguenze di un atto, di un sentimento;
- incapacità di concepire un’azione programmata a medio termine;
- vissuto della realtà esclusivamente per momenti attuali e immediati.
Caratteristica principale sarà, dunque, la persistenza del pensiero irra­
zionale tipico del processo ideativo magico infantile che porta a realizzare 
le fantasie e le idee improvvise immediatamente.
Dal punto di vista affettivo, sempre collocando la valutazione su pa­
rametri idonei alla fascia di età di appartenenza, si possono trovare due 
caratteristiche essenziali:
- persistenza del principio del piacere;
- assenza di un vero codice morale, relativo alla comprensione in senso 
lato di bene e male.
L’affettività risulterà così caratterizzata:
- affettività egocentrica, che può assumere anche l’aspetto di una certa 
passività in relazione a fattori esterni, con possibile indifferenza verso 
l’altro e verso ciò che quest’ultimo rappresenta;
- profonda insicurezza, con marcata dipendenza (non necessariamente 
apparente) da una delle figure genitoriali, solitamente la figura materna;
- incapacità di posporre la gratificazione di un bisogno o di una pulsione, 
con azioni a corto circuito dominate dal principio del piacere e non da 
quello della realtà, determinate dal concetto economico del risultato 
immediato e non a distanza;
- grave ritardo nella formazione di validi parametri etico-sociali di rife­
rimento.
Non è presente, quindi, un’adeguata visione della realtà attuale, non in 
senso logico formale ma in senso emotivo, risulta assente la prevedibilità 
delle conseguenze delle proprie azioni, la capacità di inibire gli impulsi, la 
rinuncia di una gratificazione in funzione di un proprio giudizio morale 
sulla situazione vissuta in quel momento.
Traducendo i tratti emersi dalle varie caratteristiche sopradescritte, di 
inadeguato sviluppo cognitivo e affettivo, in indici derivati dal test di Ror­
schach (Capri, Lanotte, Rocco, 1990), si può giungere a una suddivisione di 
nove aree clinico descrittive assimilabili ai criteri psicologici di deficitarietà 
delle capacità di discernimento e di ragionamento critico.
Le nove aree possono essere associate ai dati del Rorschach come illu­
strato nella tabella 6.1.

---

152
BAMBINI IN TRIBUNALE
Tabella 6.1 Capacità di discernimento e indici Rorschach.
1) Capacità cognitiva di base nella norma 
ma condizionata emotivamente:
Non emerge un deficit cognitivo nel senso classico 
del termine. I processi di pensiero sono condizionati 
emotivamente, quindi con difficoltà dei processi 
di attenzione, concentrazione, memoria, critica e 
giudizio, della capacità di programmare, anticipare, 
della connessione causa-effetto e della previsione delle 
conseguenze, senza mai arrivare, però, all’allentamento 
dei nessi associativi o all’incocrenza.
F+% medio
R+% medio-basso
G+ < G±
GV
2) Difficoltà nel mantenere un’adeguata capacità 
di concentrazione:
Nonostante le capacità cognitive nella norma, non 
sempre questo livello viene mantenuto, a causa delle 
difficoltà nelle capacità di attenzione, concentrazione, 
memoria, previsione, della volontà di fare sforzi 
costanti. Emerge quindi una difficoltà nel mantenere 
un’adeguata capacità di studio duratura nel tempo, 
a causa del deficit dell’attenzione e concentrazione.
F+°/o medio-basso
R+°/o medio-basso
G+< G±
GV
R. l-II metà
Cedimento II metà
3) Identificazione inadeguata:
Il processo di identificazione, connesso alla ricerca di 
identità che va dalla dipendenza all’autonomia affettiva 
e sociale, appare non sufficientemente adeguato e 
poco armonizzato con la realtà. Emergono difficoltà di 
acquisire una identità che possa differenziarsi dall'altro 
e di costruire giudizi indipendenti e autonomi.
4) Affettività labile:
Caratterizzata da impulsività, incostanza, 
suggestionabilità, suscettibilità intesa come 
ipersensibilità alla critica, bassa tolleranza alle 
frustrazioni, difficoltà di immedesimazione. Quindi 
affettività più egocentrica che adattabile. Sembra 
essere inadeguato lo sviluppo delle emozioni astratte 
che rappresentano l’espressione più completa 
dell’adattamento umano all’ambiente.
Presenza di H miste: 
H/Fant, H/Fab, H/Masch, 
H/Relig 
M < m
Possibili MA 
antropomorfizzate
FC<CF+C
Presenza di Dim 
Indice di Impulsività 
elevato (> 0,6) 
Presenza di chiaroscuri 
dettagliati (F(c)- in 
particolare)
5) Controlli regolatori deficitari:
Carenza di meccanismi intrapsichici di controllo. L’agito 
risulta impulsivo ed emerge difficoltà di differenziare 
o inibire la prima reazione. Quindi scarsa inibizione, 
scarso controllo della pulsione ma tendenza a scaricare 
pensieri ed emozioni direttamente all’esterno piuttosto 
che a rielaborarli tramite meccanismi intrapsichici. 
Incapacità di prevedere le reazioni e i comportamenti.
6) Deficit dell’introspezione:
Nonostante la capacità di comprendere le proprie azioni 
e i propri comportamenti, si evidenzia un marcato 
deficit dell’introspezione, anche in relazione all’età. 
Emerge incapacità nel riconoscere i propri conflitti 
e le proprie reali necessità interne.
Indice di Autocontrollo:
M+FC < CF+C
T.L. medio-basso
F+% medio-basso
R+% medio-basso
G+% medio-basso
M (0, 1) insufficienti
M (0,1) insufficienti 
M complessuali
M < m
segue

---

LINEE GUIDA COME CONTRIBUTO PSICOLOGICO GIURIDICO...
153
7) Inadeguato controllo della realtà:
L’esame oggettivo della realtà sembra in parte 
compromesso, con pensiero eccessivamente 
confabulato, in cui prevalgono costruzioni irreali della 
vita quotidiana, pur in presenza di costrutti logico- 
formali adeguati in relazione all’età di riferimento.
8) Rapporti interpersonali conflittuali e irregolari:
Le identificazioni ancora poco stabili e coerenti, 
la mancanza quindi di un modello chiaro di 
comportamento, fanno sì che il rapporto con l’altro 
continui su un corso irregolare e infantile. Ruoli 
in conflitto e mutevoli sono assunti nelle relazioni 
sociali con i pari età. Tali rapporti non sembrano 
capaci di svilupparsi su basi adattive e costruttive. 
Comportamenti ed emozioni nei confronti dell’altro 
sembrano espressi o in termini oppositivi, 
o manipolativi, o di dipendenza, o di evitamento.
9) Sentimenti di inadeguatezza, incapacità 
e insicurezza interiore:
L’affettività ancora non sufficientemente stabilizzata, 
le identificazioni inadeguate che rendono l’immagine 
di sé vulnerabile, la difficoltà a stabilire rapporti sociali 
adeguati e gratificanti, la continua ambivalenza tra 
il bisogno di dipendenza, rassicurazione, attenzione 
da una parte e il desiderio di indipendenza assertiva 
dall’altra sembrano rafforzare l’insicurezza 
e le sensazioni di incertezza e insufficienza interiore.
Indice di Realtà 
medio-basso (3, 4) 
-» Confabulazione 
-» Contaminazione 
F+% medio 
R+% medio-basso
FC < CF+C
H% alto + V% basso 
manipolatore 
H% alto + V% alto 
dipendente
H°/o basso + V% medio 
evitante
H% alto + Dim 
oppositivo
Critica soggettiva 
Critica oggettiva 
Rilievo di Simmetria
Attr. Asse Centrale 
Risposte Oppure 
R in forma interrogativa 
Risposte in forma negativa 
R prospettiche F(C) 
Possibili Clob
Sara e i dilemmi di lealtà
Il caso che segue riguarda una specifica situazione di ctu, in cui l’utiliz­
zazione e l’interpretazione del materiale testologico ha consentito di veri­
ficare quanto emerso durante i colloqui, in riferimento alle capacità delle 
funzioni critiche del pensiero di una minore, naturalmente tenendo conto 
della giovane età della bambina.
Sara è una bambina di sei anni e nove mesi all’epoca dell’osservazione, 
avvenuta all’interno di una Consulenza tecnica d’ufficio in tema di affi­
damento minorile. I genitori si separano di fatto dopo 8 anni di matri­
monio, circa un anno prima della ctu, con abbandono del tetto coniugale 
da parte della madre, la quale da alcuni mesi aveva iniziato una relazione 
extraconiugale. Sara dal momento della separazione vive con il padre e la 
sorella, Laura, di tre anni.
Molto elevata è la conflittualità genitoriale e Sara, dal momento del­
la separazione, si è collocata a protezione e difesa della figura paterna, in 
contrasto aperto con la figura materna, nei confronti della quale si mostra 
delusa e “tradita”, manifestando problematiche e difficoltà nell’incontrar­

---

154
BAMBINI IN TRIBUNALE
la. Soprattutto, non vuole incontrare la madre con il nuovo partner, con 
il quale ormai convive e dal quale ha avuto, nella parte conclusiva della 
ctu, un’altra bambina.
Appare fortemente dipendente dall’immagine paterna, che non sembra 
fare nulla per cercare di avvicinare madre e figlia, anzi emergono chiara­
mente modalità ostacolanti rispetto alla loro relazione. La bambina risulta 
anche eccessivamente adultizzata nella relazione con i genitori, assumendo 
decisioni e prese di posizione che non dovrebbero appartenerle.
La minore presenta ottime capacità cognitive mentre mostra rilevanti 
problematiche affettive, in quanto l’eccessivo invischiamento con la figura 
paterna le impedisce di instaurare, con una dinamica modulata ed equi­
librata, la relazione con la figura materna, caratterizzata da vissuti intro- 
iettati dalla bambina fortemente negativi e ostili, con vuoto abbandonico 
e mancanza di affetto e attenzione.
L’esame psichico effettuato attraverso la somministrazione di una batte­
ria completa di test psicologici, oltre naturalmente all’osservazione diretta 
della minore, da sola e nella relazione con entrambi i genitori, ha permes­
so una valutazione importante rispetto all’ambivalenza della bambina, 
divisa tra la protezione della figura paterna da un lato e il desiderio - non 
espresso, ma emerso chiaramente ai test - di relazione con la figura ma­
terna. Da notare che, nel primo incontro con la madre, avvenuto all’in­
terno della ctu dopo alcuni mesi di non frequentazione per volontà della 
bambina, Sara, dopo un iniziale distacco e freddezza, inizia a interagire 
direttamente con la madre, giocando con lei e addirittura “bloccandola” 
con le sedie, accatastate tutte intorno alla donna, di fatto impossibilitata a 
muoversi. Significativo anche il secondo incontro, in cui il padre non ac­
cettava di lasciare sola la figlia con la madre, in presenza dei consulenti, a 
dimostrazione delle difficoltà-volontà del padre anche solo di pensare a 
una relazione madre-figlia.
Si riporta l’esame psicodiagnostico come conferma e dimostrazione di 
quanto emerso all’osservazione diretta, rispetto soprattutto alle ambiva­
lenze della bambina.
Esame psichico e psicodiagnostico
All’incontro per la somministrazione dei test Sara si presenta accompa­
gnata dal padre.
Appare come una bambina educata e ben curata nell’aspetto, solare, so­
cievole e collaborativa nello svolgere le prove testologiche presentate, che 
ha effettuato con interesse e curiosità. Non ha mostrato difficoltà nell’in­
terazione con il sottoscritto.

---

LINEE GUIDA COME CONTRIBUTO PSICOLOGICO GIURIDICO... 
1 55
È stata somministrata alla minore una batteria di test psicologici così 
composta e somministrata nel seguente ordine:
- Visual Motor Gestalt Test di L. Bender (figura 6.1);
- Disegno della figura umana di K. Machover (figura 6.2);
- Favole di L. Dùss;
- Test di Rorschach (figura 6.3);
- Test dell’albero di Koch (figura 6.4);
- Disegno della famiglia di L. Corman e M. Porot (figura 6.5).
Per quanto riguarda il test di Rorschach, i riferimenti teorici utilizzati 
sono stati i seguenti:
- somministrazione D. Rapaport;
- siglatura C. Rizzo;
- modulo di siglatura ceipa;
- interpretazione formale-contenutistica e clinico-dinamica.
1 test somministrati nell’ordine prima descritto si sono svolti dappri­
ma frontalmente, poi, durante il Rorschach, Sara si è alzata e si è seduta 
sulla destra vicino al sottoscritto, rimanendo in questo modo fino alla fi­
ne delle prove.
Un cambiamento di atteggiamento e di umore si è osservato durante 
la somministrazione del Test della famiglia di Corman e Porot di cui, in 
seguito, verranno dati maggiori dettagli.
Sara non ha mostrato reticenze o problematiche nel momento della se­
parazione dal padre che, comunque, l’ha rassicurata prima di andare via 
dicendole che le avrebbe comprato dei giornalini. Nell’attesa del ritorno 
del padre, Sara ha continuato a giocare facendo una barchetta con la carta 
per regalarla al sottoscritto; invece, ha mostrato un atteggiamento opposto, 
fondamentalmente distaccato, sempre nei riguardi del sottoscritto, nel mo­
mento in cui era presente il padre nello studio.
Per una maggiore chiarezza espositiva dei risultati emersi e una valuta­
zione psicologica della minore più approfondita e completa, si riportano i 
risultati dei test separatamente, seguiti da un’integrazione finale.
Visual Motor Gestalt Test di L. Bender
Dall’analisi del test, in riferimento alla fascia d’età di appartenenza, si 
osserva un adeguato sviluppo del sistema nervoso centrale in assenza di 
problematiche di tipo organico.
Si osservano difficoltà di tipo emozionale legate a istanze ansioso-ag- 
gressive che l’io sembra riversare su di sé piuttosto che verso l’esterno e 

---

156
BAMBINI IN TRIBUNALE
che possono interferire sulla performance e su un adeguato sviluppo psi­
cologico (tratto marcato, cancellature, compressione delle figure, svuota­
mento figure puntiformi, ondulazione; vedi figura 6.1).
È presente perseverazione nelle figure che può indicare aspetti di regres­
sione a fasce di età precedenti (tre-quattro anni), probabilmente sempre 
in conseguenza di significativi fattori emozionali di tipo ansioso.
Figura 6.1
Il test di Bender.
Disegno della figura umana di K. Machover
Alla richiesta di disegnare una figura umana, la minore propone una rap­
presentazione maschile di età cronologica corrispondente a quella del pa­
dre. Emerge pertanto in riferimento al processo identificativo, d’identità e 
di svincolo una problematica dovuta all’eccessivo invischiamento con la 
figura paterna che appare dominante nei vissuti della minore sia a livello 
cognitivo sia a livello affettivo e sociale (rappresentazione F figura, Storia 
della Machover A incentrata sulla figura del padre, Storia della Machover 
B con continui riferimenti alla figura paterna: vedi figura 6.2).
L’Io mostra sia aspetti di adultizzazione legati all’introiezione dell’im­
magine maschile maggiormente dominante e idealizzata, sia aspetti regres­
sivi legati all’introiezione dell’immagine femminile che appare secondaria 
e debole (uomo di 45 anni, bambina di 3 anni, Storia della Machover).
Poco spazio, quindi, sembra rimanere per quello che dovrebbe essere 
uno sviluppo armonico e sereno, adeguato alla propria fascia evolutiva di 
appartenenza.

---

LINEE GUIDA COME CONTRIBUTO PSICOLOGICO GIURIDICO...
157
La preminenza della rappresentazione maschile, vissuta come riferi­
mento primario e potente rispetto alla propria identità, mostra come l’io 
sia in balia, nel processo di identificazione sessuale e di individuazione, di 
un maschile che sembra sminuire e mettere in secondo piano la contro­
parte femminile percepita come fragile e infantile.
Dal calcolo della Goodenough, emerge uno sviluppo intellettivo supe­
riore alla media della propria età. Le problematiche, infatti, appaiono in 
riferimento alla sfera emotivo-affettiva e allo sviluppo dell’io, sia in senso 
identificativo sia in senso sociale-relazionale.
La sproporzione della rappresentazione della testa rispetto alle altre 
parti del corpo, infatti, può indicare la preminenza degli aspetti cognitivo- 
razionali su quelli emotivo-relazionali a scapito, quindi, di spontaneità e 
libertà affettiva.
Emergono aspetti significativi di ipercontrollo e rigidità con tratti di 
dipendenza e chiusura verso l’esterno (tratto, rappresentazioni di oggetti 
di vestiario che vanno a chiudere, bottone nella 2a figura e bottoni e cra­
vatta nella P figura, occhi; figura 6.2).
È presente una rilevante energia assertiva, si osservano, però, contem­
poraneamente difficoltà nell’utilizzare concretamente, a livello relazionale 
e sociale, tale potenziale con continuo sbilanciamento verso l’interno e dif­
ficoltà di svincolo da legami primari troppo potenti (tratto, braccia della
Figura 6.2 Disegno della figura umana di K. Machover.

---

158
BAMBINI IN TRIBUNALE
2“ rappresentazione dirette verso l’esterno ma corte, asimmetria del corpo 
della P rappresentazione con sbilanciamento verso la parte sinistra, braccio 
sinistro “tirato” verso l’interno, mani a manopola con spaltung; figura 6.2).
Si osservano aspetti di instabilità e fragilità interna coperti da marcate 
costruzioni razionali e convenzionali (asimmetria, sbilanciamento P fi­
gura, testa, vestiario; figura 6.2).
Leggendo le Storie della Machover, riportate qui di seguito, può essere 
significativo il fatto che Sara parli in termini positivi di tre figlie femmine 
nella prima storia e di sorelle nella seconda storia, elemento che può far 
pensare a un avvicinamento emotivo inconscio verso la sorellina nata da 
pochi giorni dalla nuova relazione materna.
Storia della Machover
Figura 6.2a 
Crea una storia su questa figura come se lui (o lei) fosse il personag­
gio di un racconto o di un gioco, facendo del tuo meglio per inventare le risposte 
alle seguenti domande:
1) Che cosa sta facendo? Sta a lavoro e deve correre in ufficio perché se no
è in ritardo
2) Quanti anni ha? 45
3) 
È sposato? No
4) Ha figli maschi o femmine? 3, tutte femmine
5) Qual è il suo lavoro? Poliziotto
6) Che classe fa a scuola? Scuola per imparare a essere agile a Milano
7) Qual è la sua ambizione? Giocare insieme alle sue figlie
8) Quanto è elegante? Al 100%
9) Come sta di salute? Bene
10) Quanto è bello? Tanto
11 
) Qual è la parte migliore del suo corpo? Il cuore
12) 
E la peggiore? Nessuna
13) Quanto è felice? Tantissimo
14) Quali sono le sue preoccupazioni? Che le sue figlie stiano male con lui
15) Quando è che perde la pazienza? Quando lo facciamo arrabbiare
16) Quali manifestazioni ha (tic ecc.fi No
17) Quali sono le sue tre peggiori abitudini? La mattina va di fretta, non riesce a 
fare colazione. Al lavoro vorrebbe lavorare al computer ma non può
18) Quali sono i suoi lati positivi? Scherza sempre, è giocherellone, gli piace il su­
doku
19) 
Ha molti amici, più giovani o più vecchi? A lavoro qualcuno, tutti 46 anni
20) 
La gente che cosa dice di lui (lei)? Che lui è simpatico e dice sempre buongior­
no ai colleghi
21 
) Quanto gode della sua famiglia? Tantissimo
22) Quanto gli (le) piace la scuola (il lavoro)? Tanto
23) Quanto spesso esce con ragazzi (amici)? Quasi mai
24) 
Per divertirsi che cosa gli (le) piace fare di più? Giocare con le sue figliole

---

LINEE GUIDA COME CONTRIBUTO PSICOLOGICO GIURIDICO. 
159
25) 
Si sposerà? No
26) 
A che età?.........................................
27) 
Con che tipo di ragazza (o ragazzo) si sposerà?................................
28) Quali sono i suoi tre principali desideri? Andare ogni giorno a pesca, poter 
giocare al computer, vedersi ifilm
29) 
Chi ti ricorda? Papà
30) 
Ti piacerebbe assomigliargli (le)? Sì
31 
) Scrivi qualsiasi cosa desideri aggiungere: Può finire così
Figura 6.2b Crea una storia su questa figura come se lui (o lei) fosse il personag­
gio di un racconto o di un gioco, facendo del tuo meglio per inventare le risposte 
alle seguenti domande:
1 
) Che cosa sta facendo? Sta giocando
2) Quanti anni ha? 3
3) 
È sposato?.........................................
4) Ha figli maschi o femmine?.........................................
5) Qual è il suo lavoro?.........................................
6) Che classe fa a scuola? Asilo nido
7) Qual è la sua ambizione? Vorrebbe essere un poliziotto
8) Quanto è elegante? 13%
9) Come sta di salute? Bene
10) Quanto è bello? Molto
11) Qual è la parte migliore del suo corpo? Cuore
12) 
E la peggiore? Mani
13) Quanto è felice? Tanto
14) Quali sono le sue preoccupazioni? Non vedere le sue sorelle
15) Quando è che perde la pazienza? Quando non vogliamo giocare con lei
16) Quali manifestazioni ha (tic ecc.)? No
17) Quali sono le sue tre peggiori abitudini? Non si vuole lavare, la sera non dice 
quando ha fatto la cacca, non si lava mai i denti
18) Quali sono i suoi lati positivi? Vuole sempre giocare con i giocattoli, gli piac­
ciono le palline che rimbalzano
19) 
Ha molti amici, più giovani o più vecchi? A scuola sì
20) 
La gente che cosa dice di lui (lei)? Che è carina
21) Quanto gode della sua famiglia? Tanto
22) Quanto gli (le) piace la scuola? Tanto
23) Quanto spesso esce con ragazzi? Mai
24) 
Per divertirsi che cosa gli (le) piace fare di più? Giocare con le sue sorelle
25) 
Si sposerà? Un giorno forse sì
26) 
A che età? 20 anni
27) Con che tipo di ragazza (o ragazzo) si sposerà? Uno che ha tanti soldi
28) Quali sono i suoi tre principali desideri? Di essere coccolata da papà, di gi0. 
care con papà, essere felice con papà
29) 
Chi ti ricorda? Lalla (Laura)
30) 
Ti piacerebbe assomigliargli (le)? No
31) 
Scrivi qualsiasi cosa desideri aggiungere: No

---

160
BAMBINI IN TRIBUNALE
Favole di L. Diìss
Dall’analisi del test delle Favole della Diiss emergono nella minore pre­
occupazioni affettive significative e cariche di angoscia che, per ragioni 
di età, non sono espresse a livello cosciente ma soprattutto attraverso un 
ambiente immaginario che le consente un maggiore distacco.
In riferimento alla prima favola, orientata a determinare il legame del 
bambino verso l’uno o l’altro dei genitori o la sua indipendenza, la minore 
propone una risposta connotata da vissuti abbandonici da parte della coppia 
genitoriale con aspetti di autosvalutazione rispetto alle proprie competenze 
(Non può volare lassù in alto in alto perché è piccolo). Si osserva, comunque, su 
sollecitazione a spiegare meglio, dapprima un orientamento passivo di attesa 
e apparente distacco emotivo (Rimane nel nido), con conseguente soluzione 
positiva e salvifica legata al desiderio di una figura femminile protettiva ide­
alizzata (Lo trova una principessa e se lo mette in camera sua).
La seconda favola, incentrata sulla risoluzione o meno del complesso 
edipico e della gelosia in riferimento all’unione dei genitori, rileva aspet­
ti di indipendenza con orientamento verso l’esterno (Perché voleva stare 
all’aperto e giocare insieme alle farfalle e agli uccellini).
La terza favola, in riferimento al processo di svezzamento e alla relazio­
ne tra fratelli, la minore evidenzia un marcato bisogno narcisistico della 
figura femminile materna nutriente c accudente. Qualora tale nutrimen­
to non sia esclusivo ma condiviso con altri componenti del sottosistema 
filiale, i vissuti abbandonici, probabilmente troppo penosi, spingono l’io 
a sostituire la figura materna (Lui non voleva mangiare solo l’erba fresca, 
voleva anche il latte della mamma. Va allora dall’amica della mamma e le 
chiede se gli dà un po’ di latte).
Dalla quarta storia che indaga sui vissuti di perdita, di aggressione e 
di eventuale autopunizione, non emergono informazioni significative; la 
minore, infatti, si riferisce a un anziano connotato da vissuti di squalifica 
(Un signore vecchio vecchio, che non aveva soldi, dava sempre la legna ma 
nessuno la voleva comprare e quindi morì).
Per quanto riguarda la quinta favola, che analizza le paure e le angosce, 
emergono livelli di angoscia in relazione alla sfera irrazionale, immagina- 
tivo-fantastica, che l’io cerca subito di mettere a tacere e di negare attra­
verso la sostituzione con vissuti positivi conosciuti e familiari (Che ci sia 
un mostro in camera sua, in realtà è solo un orsacchiotto).
La sesta storia, correlata al processo di crescita e di cambiamento, in parti- 
colar modo nel passaggio dalla prima alla seconda infanzia, non mostra evi­
denze psicologiche significative (Che è cresciuto ed è diventato tutto colorato).
La risposta alla settima favola, che indaga sul complesso anale, sul carat­
tere ostinato e possessivo, evidenzia il carattere donativo della minore, con 

---

LINEE GUIDA COME CONTRIBUTO PSICOLOGICO GIURIDICO...
161
buona disposizione verso la figura materna e un adeguato superamento 
della fase anale (La darà ai suoi figli quando diventerà grande. Sì).
Nell’ottava storia emergono vissuti di perdita e depressivi proiettati in 
riferimento alla figura materna (Perché è triste. Perché si è accorta che i ladri 
gli hanno rubato il cibo durante la notte).
Nella nona storia, utile per conoscere i desideri o le paure della bam­
bina, la minore proietta sulla madre vissuti abbandonici con conseguenti 
ingiunzioni legate ad adultizzate funzioni di controllo e senso del dovere. 
Non si evincono elementi ludici o gioiosi tipici di questa fascia d’età (Og­
gi io devo uscire a comprare il latte. Assicurati che non entri nessuno dentro 
casa e poi farai i compiti appena rientrerò).
Nell’ultima storia, a controllo delle favole precedenti, vengono con­
fermate le problematiche emotive della minore, caratterizzate da vissuti 
depressivi e autodistruttivi, carichi di aggressività orale che ne possono 
rallentare un adeguato sviluppo psichico (Ho sognato gli Elfi che mi rapi­
vano e che mi volevano fare mangiare da un drago).
Favole di L. Diìss. Protocollo
Tav. 1 - Storia dell’uccellino
Un babbo e una mamma uccelli e il loro bambino uccellino dormono nel nido, 
sul ramo di un albero. Viene a un tratto però un gran vento, stronca l’albero e 
il nido cade per terra. I tre uccelli si svegliano a un tratto. Il babbo svelto svelto 
vola su un abete, la mamma vola su un altro abete, il bambino uccellino che cosa 
farà allora? Sa già volare un poco.
Quindi non può volare lassù in alto in alto perché è piccolo. (E quindi?) E quindi 
rimane nel nido. Poi lo trova una principessa e se lo mette in camera sua.
Tav. 2 - Storia dell’anniversario del matrimonio
È la festa dell’anniversario del matrimonio del babbo e della mamma. Il babbo 
e la mamma si vogliono molto bene e hanno fatto una bella festa. Durante la 
festa, il loro bambino si alza e se ne va tutto solo in fondo al giardino. Per quale 
ragione?
Perché voleva stare all’aperto e giocare insieme alle farfalle e agli uccellini.
Tav. 3 - Storia dell’agnello
Ci sono una mamma pecora e il suo figliolino agnellino in un prato. L’agnellino 
sgambetta tutto il giorno accanto alla mamma. Tutte le sere la mamma gli dà un 
po’ di buon latte caldo che gli piace tanto. Ma quell’agnellino mangia già anche 
l’erba. Un giorno portano alla mamma pecora un altro agnellino tanto piccino 
perché essa dia anche a lui un po’ di latte. Quella mamma pecora però non ha 
abbastanza latte per tutti e due e allora essa propone al suo figliolino: “Non ho 
latte da dare a tutti e due voi: tu contentati di andare a magiare soltanto l’erba 
fresca”. Che cosa farà allora l’agnello?
Lui non voleva mangiare solo l’erba fresca, voleva anche il latte della mamma. Va 
allora dall’amica della mamma e le chiede se gli dà un po’ di latte.

---

162
BAMBINI IN TRIBUNALE
Tav. 4-11 funerale
Un funerale passa nella strada del paese e le persone domandano: chi è morto? 
Viene risposto: una persona che abitava in quella casa là. Chi sarà?
Un signore vecchio vecchio, che non aveva soldi, dava sempre la legna ma nessuno 
la voleva comprare e quindi morì.
Tav. 5 - Una storia di paura
C’è un bambino che dice piano piano: “Che paura ho io!” Di che cosa ha paura 
quel bambino?
Che ci sia un mostro in camera sua, in realtà è solo un orsacchiotto.
Tav. 6 - La storia dell’elefante
Un fanciullo ha un piccolo elefante che gli piace tanto e che è tanto grazioso con 
la sua lunga proboscide. Un giorno, tornando da una passeggiata, il fanciullo 
entra nella sua stanza e trova che l’elefante ha cambiato in qualche cosa. Che 
cosa è cambiato in lui? E perché è cambiato?
Che è cresciuto ed è diventato tutto colorato.
Tav. 7 - La storia dell’oggetto costruito
Un fanciullo è riuscito a costruire qualcosa in terra (una torre) che gli piace 
tanto, proprio tanto, che cosa ne farà lui?
La sua mamma lo prega di darla a lei, lui può dargliela se vuole, gliela darà?
La darà ai suoi figli quando diventerà grande.
Sì.
Tav. 8 - Passeggiata col babbo o con la mamma
Una fanciulla va a fare una bella passeggiata in un bosco sola con il babbo. Tutti 
e due sono tanto contenti. Quando la fanciulla torna a casa trova la mamma con 
un’espressione diversa dal solito. Per quale ragione?
Perché è triste. (Perché?) Perché si è accorta che i ladri gli hanno rubato il cibo 
durante la notte.
Tav. 9 - La storia della notizia
Un fanciullo torna da scuola, la mamma gli dice: “Non cominciar subito le 
lezioni, ho una notizia da darti”. Che cosa avrà da dire la mamma?
Oggi io devo uscire a comprare il latte. Assicurati che non entri nessuno dentro casa 
e poi farai i compiti appena rientrerò.
Tav. 10-11 brutto sogno
Un fanciullo svegliandosi al mattino tutto agitato dice: “Che brutto sogno ho 
fatto!”. Che cosa ha mai sognato?
Ho sognalo gli Elfi che mi rapivano e che mi volevano fare mangiare da un drago.
Test di Rorschach
Dai dati emersi al test (vedi figura 6.3), tenendo conto della giovane età del 
soggetto e delle relative medie di riferimento, emergono, comunque, utili 
informazioni riguardo allo sviluppo evolutivo della minore sia in senso 
cognitivo, sia in senso affettivo e relazionale.

---

LINFE GUIDA COME CONTRIBUTO PSICOLOGICO GIURIDICO... 
1 to
In riferimento all'area cognitiva, emerge il quadro di un soggetto che 
presenta un’adeguata produzione ideativa, ricca in riferimento alla sua età 
soprattutto in situazioni che stimolano l’io a livello emotivo (R, TN/TC). 
L’ideazione estremamente lucida, chiara e precisa può mostrare elementi 
di creatività in presenza di coinvolgimenti affettivi con possibili note di 
bizzarria e aspetti contaminati della realtà (R+%, F+%, G+%, O%, TN/ 
TC), in un quadro comunque di buona aderenza ai comuni parametri di 
riferimento e adeguati livelli di conformismo (Ind. Realtà, V%).
L’approccio alla realtà mostra sia componenti teorico-astratte sia com­
ponenti pratico-concrete. Elevate appaiono le capacità di critica e giudizio 
che, seppur adeguate, possono assumere a volte connotazioni oppositive 
(Tipo di Percezione: G D Dim; G%).
I processi di pensiero appaiono rapidi e veloci ma estremamente for­
mali con poco spazio per le proprie emozioni e i propri vissuti interni 
(TL, TT, F%).
Emerge, infatti, un’elevata rigidità dell’io con coartazione delle compo­
nenti introspettive e delle componenti affettive con scarsa manifestazione 
all’esterno delle proprie emozioni, di solito maggiormente sviluppate e 
attive in questa fascia d’età (F%, A%, M 0,1FC Colore Forzato).
Per quanto riguarda l’area affettiva, infatti, nonostante una predispo­
sizione alla ricerca di contatti affettivi, l’io mostra difficoltà caratterizzate 
da chiusura e distacco emozionale e relazionale con scarsa spontaneità nei 
manifestare all’esterno le proprie emozioni e tendenza al controllo e alla ra­
zionalizzazione, con conseguente forzatura del sentire affettivo (Indici Af­
fettività, Ind. di Impulsività, Ind. Autoc., H%, Obj%, 1FC Colore Forzato).
L’Io appare coartato sia in senso strutturale sia sovrastrutturale con 
scarsa energia interna ed esterna (T.V.I., t.v.i.).
Si rilevano possibili istanze aggressive tenute sotto controllo dalla ra­
gione di cui l’io sembra temere la presenza (Choc Rosso, Dim).
Test di Rorschach. Protocollo
I 
T.L. 10” 
T.T. 10”
Mi sembra un gatto. (Vedi qualche altra cosa?) No.
Inchiesta:
1 ) Tutta la figura, testa di gatto, orecchie nei D7, tipo da diavoletto, occhi nei 
Diml, bocca nei Dim2, sopra le zampette tipo granchio nei Ddll. Naso nel 
Ddl2. Idea il naso, gli occhi e la bocca.
Pinacoteca: Gatto, diavoletto, gamberetto.
II 
T.L. 15” 
T.T. 15”
Questo mi sembra... 4- un toot toot con le scarpette, anzi due toot toot con due 
scarpette. (Vedi altro?) No.

---

164
BAMBINI IN TRIBUNALE
Inchiesta:
1) Tutto, i due toot toot nei D1+1, ha la gamba alzata, le scarpette sono rosse nei 
D2+2, il D3 è la parte superiore del collo del vestito. Idea F, forma tonda e ondulata. 
Ora nel D3 vede una farfalla.
Pinacoteca: Toot toot ballerino con farfalla.
Ill 
T.L. 06” 
T.T. 36”
Questa è facile, sono due cagnolini che tengono una borsetta a forma di pesce, in 
mezzo un fiocco e dietro i cagnolini ci sono due chitarre e poi sotto un pesciolino 
pirana e poi queste cagnoline hanno delle scarpette con il tacco.
Inchiesta:
1) Due cagnoline con scarpe con i tacchi: Dl + 1, testa D5, corpo D7 con braccio, 
zampa D6, borse nel D3. Idea F.
2) Fiocco: D2, nodo al centro e ali come la farfalla laterali. Idea F.
3) Chitarre: D4+4, manico più il corpo della chitarra. Idea E
4) Pesce pirana: D8, occhio al centro nella Ddim e denti aguzzi. Idea i denti.
Pinacoteca: Cagnolino fiocchetto.
IV 
T.L. 06” 
T.T. 06”
Questo mi sembra un gigante con una molla. Ha delle braccia fini e poi un’altra 
braccia finissima. Braccia più piccole del corpo. Ha un braccio piccolissimo.
Figura 6.3
Test di Rorschach. Modulo di siglatura.
CEIPA
Centro Studi P’dcnlogii Applicate 
Istituto di Formazione e Ricerca Scientifica
- Rorschach -
Modulo di siglatura
P(u>U> Capri Anita Linattc
laurmt............. ... .................... ............. Namt.......... ................. .. ..... ......... ...
Uiogo di naaliu . ..R.ùIPA__ ___ ________ ___ /Anodi __ ? ???£■
*
’..........................
Htiidansa... ..Roma____ ___ __________ _ SiivrMr...............................................
TUoCo di Mafia..... . ......... ___ ............. f'mfrr’iunr__ ____ .. .......
Inurttn....... ................................................ Mutwadall raanr. . £1^ ......-.........
Aim u-rt rfftnmi Visual Hitor Gnilalt Tesi di i.. Dry»,de»; 
<t«Ua 
li
tavole della Oum, D>sc(px> dell AIIvro j> Kixh. Insegni della Famiglia di L. Corman 
rM Pivot
ConpctùKHtt dtt iukIm famitiurt d'angine * oftiade
Padre, nuidre e sorcUa minore.
Adir à^dnagfani

---

LINEE GUIDA COME CONTRIBUTO PSICOLOGICO GIURIDICO... 
165
Inchiesta:
Tutto, scarpe da donna, testa con casco, sta su una molla gigante (D3). Ha 4 
braccia nel D7+7, individua le braccia più grandi nel D8, quelle più sottili nel 
tratto più sottile del D7. Idea piedi e corpo.
Pinacoteca: Gigante molla con 4 braccia.
V 
T.L. 03” 
T.T. 03”
Questo sembra un pipistrello.
Inchiesta: tutto, cornine come farfalla sulla testa, zampine fine (D6), ali laterali 
a pipistrello.
Pinacoteca: Farpipistrello.
VI 
T.L. 10” 
T.T. 20”
Questa mi sembra una chitarra a forma di stella e ha dietro pure una farfalla.
Inchiesta:
1) Chitarra a forma di stella: tutto, bastone nel Di, nel D2 la cassa della chitarra 
che è a forma di stella. Idea il bastone.
2) 
Farfalla: D9, le ali sono DI0+10. Idea le ali.
Pinacoteca: Stelchitfargamberetti.
Ora vede le antenne dei gamberetti nei Dd 18, “a casa ce li abbiamo e li riconosco”.
TavvieNen 
ftrote CuUrvte
f
A ■ i ; L'M
♦
ll-v 
1 ,r
’ J 1,
a t
■ ■
E 1 S ’ i
2 1
ILI
l iff ' 
»ii ;
IDEAVI
<» । c
*'11
‘1 • (.», v :
♦
I.W
° 
n
u
f.
p.
MAT
A 
c*i
CM
VrB
Unti
Utu- 
, ov 
:.:i
A 
V |
4» 
lj»: 
iir
D
U
F«
t'
>ff
..
[Ul !'■ A4 
Auhrt |
; i
♦
l V. 
r B
P
O.m 
°
r- 
f.
F-
PC
FIO-
:
£*>
O)
Ctadu
Cu».
È >•
p.
'ih
1,07 
i iS"
u.L?
D 
O 
o 
D 
1’
j’
F-
A 
A
e W.T. sr:
*1«!
».
| v ì «a V 
.u Q tn. U 
. m.- n. i» .n. o-o.lL
u ir r w 
■ -JZ «w.ZL 
ù. U «Ok tt.
r.. V r..« W
iW
<v-»M
MspAtt 
Drtmnhuud prUturk
tManteand
| -------- -------------- -------
... —
1»...» 
». 21 ' 
, 3 .. r. »
Modi M petorriai» ' tu .. .0
lo...1. ..
; H .2 
Hd
>w 8 :
[ $ | : ♦ .
1 MAt 4 l
H.
:
' 1 IP»» 1.... A. 1 ' 
•*
-.....h . 
'
IJWl" I B
, » 1 ire 
_ ..
| .
... .. *
J
...
!:
LA»«. •
-
I* , h 
.......... ;
. .. —
■ (*~J 
>
!«
*0W 2
- 
4
He/. 
.'
; ।
■
' h 
!
fc-Vi •
t
4 !
• K4MH. t U : : M». - 
HO. • . 
...
HO .
■ l.AnU) 1
* 1 .
; IQm 
». Iti 
CUM - 
,;tl' '
i u - 
» . . 
:
1 ; «V
*
 
HO • 
I
u us 
; ।
r™1- .. ..?•
Tipo <U pmvàaM 
i.vl .
. C l> «IR ............... 1T1..
1/0.5 Ce»fta«iw
L <* ’
OH
kfw. _tt'l
! «4. Alta £ a* 'SII »
a i*
. VA B.
m f a» «
. 44. 
vui. n. «
■ t *
F-
* ®
im *
Hti *4. 
......
tM.IR.LlT.tr 1/1 
1
c. M
H-A0U.A4. UA>
1-
01 v VIU-X . .$

---

166
BAMBINI IN TRIBUNALE
VII 
T.L. 10” 
T.T. 20”
Queste mi sembrano due cagnoline con mezzo corpo e due gonne, anzi no una 
farfalla.
Inchiesta:
1) Cagnoline: tutto, testa con orecchie da coniglio nel D5, corpo nel D6 e gonna 
nel D3. Idea E
2) Farfalla: D3, corpo centrale e ali laterali. Idea le ali.
Pinacoteca: Farcagnolino.
Vili 
T.L. 05” 
T.T. 10”
Finalmente una colorata, queste sono due talpe con una barca. Questa è la 
numero 7, mm... Poi ho capito che era una barca dalle vele e questa specie di... 
con delle specie di sedie e fine, per ora fine.
Inchiesta:
1) Talpe: Dl + 1, hanno una coda a forma di foca, il corpo a forma di talpa, 
zampette piccoline. Idea E
2) Barca: D centrale, le due vele D4 e D5, sedie nel D5, ha una base di legno per 
galleggiare nel mare nel D7. Idea le vele.
IX 
T.L. 20” 
T.T. 35”
Questi due verdi sembrano due barboncini, queste due streghe arancioni, 
questo blu un bicchiere, questi rosa una zattera.
Inchiesta:
1) Barboncini: D2+2, occhi tanto carini nelle Ddim, zampette nelle sporgenze 
inferiori laterali, muso da barboncino verso Festerno. Idea gli occhi e le zampe.
2) Due streghe: Dl + 1, bacchette nel Dd9, testa nella parte superiore, corpo nella 
parte inferiore. Occhio nella Ddim. Idea la bacchetta.
Ora vede un cavalluccio marino sempre nei Dl + 1, corpo + muso. Idea il corpo. 
3) Bicchiere: Diml, con due buchi, idea il contorno.
4) Zattera: D3 + parte finale del D7, è di legno rosa, sono tre parti di legno unite. 
Idea che erano tutti uniti i pezzi.
Pinacoteca: Cavalluccio marino, bicchiere, cagnolini e zattera.
X 
T.L. 07” 
T.T. 60”
Questa è ancora più colorata del solito, questo vedo, due cavallucci marini, due 
più piccoli e due più grandi, una coroncina, due ragni trombetta, un gamberetto 
con sopra un cavalluccio, un altro gamberetto. Sono tre, altri due cavallucci 
piccoli e altri tre gamberetti.
Inchiesta:
1) Due cavallucci marini più piccoli i D10+10, occhietto tanto dolce, manina 
sottile sottile nel Dd superiore. Muso allungato. Idea i musi.
2) Due cavallucci più grandi: D2+2, con il muso all’infuori, hanno la coroncina 
in testa. Idea il muso.
3) Ragni trombetta: Dl + 1, idea le trombe nei Dd esterni.
4) Gamberetto con sopra il cavalluccio: D8+D7. Idea E

---

LINEE GUIDA COME CONTRIBUTO PSICOLOGICO GIURIDICO... 
167
5) Due cavallucci marini all’incontrario: D3+3, con il muso nella parte inferiore. 
Idea F.
6) 3 gamberetti: nel D4, i due laterali e il D centrale. “Hanno il musino tanto 
carino e dolce”. Idea F.
Pinacoteca: Cavallucci contro gamberetti.
[Numeri di localizzazione: P. Capri, A. Lanotte, S. Mariani, Il metodo Rorschach, tecnica di sommi­
nistrazione, siglatura e interpretazione, pur editore, in corso di stampa.]
Test dell’albero di Koch
Dall’analisi del test, emerge il quadro di un soggetto che mostra un orien­
tamento depressivo del tono dell’umore con aspetti di debolezza dell’io, 
scarsi confini interni e un estremo bisogno di basi d’appoggio di riferi­
mento (tronco poggiato sulla base del foglio; vedi figura 6.4).
Il posizionamento del disegno sul foglio depone per un orientamento 
egocentrico dell’io con coartazione dell’energia interna e limitata espres­
sività all’esterno con aspetti di chiusura e distacco.
L’Io, infatti, appare svuotato, chiuso e represso in rigidi schemi esterni 
che lasciano poco spazio a uno sviluppo armonico, spensierato e dinami­
co, come dovrebbe essere a questa età.
Emerge, infatti, una rigidità dell’io sia per quanto riguarda il proprio po­
sizionamento nel mondo ambiente, sia in riferimento alla propria espres­
sione all’esterno e nei rapporti relazionali (rigidità del tratto del tronco c 
della chioma; figura 6.4).
Figura 6.4
Il Test dell’albero 
di Koch.

---

168
BAMBINI IN TRIBUNALE
Disegno della famiglia di L. Corman e M. Porot
Alla richiesta di disegnare una famiglia inventata la minore propone una 
famiglia di quattro “cuoricini” che rappresenta nell’ordine come mamma, 
papà, figlia di sei anni e mezzo e figlio di due anni (figura 6.5).
Emerge l’esigenza di mettere a distanza una situazione così ansiogena 
e depressiva, come quella familiare, che l’io allontana attraverso l’utilizzo 
di immagini simboliche di cui si avvale come meccanismo di difesa per 
tenere a bada vissuti troppo pesanti e penosi da sopportare. Il posiziona­
mento in basso delle figure può indicare, in riferimento allo specifico tema 
familiare, una difficoltà ad allontanarsi dalla propria realtà familiare e a 
ipotizzare anche a livello ideale nuove soluzioni. Infatti, come su detto, il 
soggetto ha bisogno di utilizzare, alla richiesta specifica di inventare una 
famiglia, immagini simboliche piuttosto che umane o animate.
L’utilizzo del cuore - simbolo d’amore - appare significativo come chia­
ra evidenza di un desiderio di famiglia unita basata sull’amore e sull’affetto.
Dal disegno si evincono, comunque, aspetti depressivi caratterizzati 
da assenza di comunicazione e distacco tra le figure genitoriali e il sotto­
sistema filiale.
Dalla rappresentazione si evince il bisogno della minore di una fami­
glia unita composta da entrambe le figure genitoriali e dal sottosistema 
filiale. La prima figura rappresentata è la figura materna, centrale e prio­
ritaria nei vissuti interni della minore anche se, a livello cosciente, è la più 
squalificata all’interno della famiglia in quanto la meno simpatica perché 
“quando la figlia dice che vuole giocare con lei dice di no” e la meno felice 
perché “vorrebbe sempre uscire con i suoi amici ma non può” (Storia del­
la famiglia inventata). Emergono, quindi, in relazione alla figura materna 
vissuti depressivi e abbandonici dovuti a un senso di trascuratezza, scarso 
maternage e interesse per la famiglia.
La seconda figura rappresentata è la figura paterna, meno armonica 
nella raffigurazione ma, a livello cosciente, la figura più idealizzata e qua­
lificata all’interno della famiglia. Infatti nelle domande di Corman defi­
nisce il papà come il più buono e la figura che preferisce perché “è sempre 
dolce” e il più felice perché “vuole sempre bene ai suoi figli”. Emergono, 
quindi, vissuti di amorevolezza e di accudimento.
La terza figura è la figlia di 6 anni e mezzo, figura con la quale Sara sem­
bra identificarsi e alla quale attribuisce caratteristiche positive “è sempre 
dolce” ed è la più simpatica “perché vuole sempre giocare con tutti”. L’ul­
tima rappresentazione è quella del figlio di 2 anni che squalifica, proba­
bilmente all’interno di dinamiche di gelosia fraterna, definendolo il meno 
buono “perché fa sempre dispetti alla sorella”.

---

LINEE GUIDA COME CONTRIBUTO PSICOLOGICO GIURIDICO...
169
Può essere interessante notare che emerge una certa distanza tra il si­
stema genitoriale e il sottosistema filiale, probabilmente a indicare sia un 
desiderio di coppia genitoriale unita, sia un bisogno interno di alleanza e 
unione fraterna contro l’assenza reale di una coppia genitoriale congiunta 
a protezione dei figli.
Alla richiesta di disegnare la famiglia reale, Sara mostra un certo fastidio 
ma poi si mette all’opera giudiziosamente rappresentando solo tre figure, 
nell’ordine padre, se stessa e “Lalla” ossia Laura.
In riferimento alla rappresentazione grafica emergono aspetti di regres­
sione rispetto alle reali capacità grafiche della minore emerse nel dfu; si 
evincono importanti omissioni in riferimento alla bocca in tutte e tre le
Figura 6.5
Il Disegno della 
famiglia 
di L. Corman 
e M. Porot.

---

170
BAMBINI IN TRIBUNALE
figure e delle mani nella figura paterna, nonché la rappresentazione sem­
plificata degli occhi; tutto ciò a indicare vissuti di scarsa comunicazione e 
di distacco affettivo profondo con la presenza di contenuti importanti non 
detti e tenuti celati all’interno delle dinamiche familiari (omissione bocca).
Significativa è l’assenza della figura materna che la minore vive ancora 
una volta come abbandonica e assente. La sofferenza dovuta a questi vis­
suti rende difficoltosa per la minore anche solo l’idea di inserire la madre 
nel proprio nucleo familiare interiorizzato.
La prima figura rappresentata è quella del padre che appare la figura di 
riferimento primario anche se sentita come poco comunicativa, chiusa, 
distaccata e formale.
La minore si pone come centrale, tra il padre e la sorella, in una posi­
zione non di squalifica ma anzi prioritaria rispetto alla sorella minore che 
è quella nel proprio immaginario più svalutata e marginale.
La distorsione delle figure e l’assenza dei colli possono indicare pre­
senza di vissuti di estrema instabilità affettiva con difficoltà nel mediare 
le emozioni attraverso la ragione.
Inchiesta relativa al Disegno della famiglia di L. Corman
1) Chi è più buono in questa famiglia?
Papà è sempre dolce.
2) Chi è il meno buono?
Il figlio perché fa sempre dispetti alla sorella.
3) Chi è il più simpatico?
La figlia, perché vuole sempre giocare con tutti.
4) Chi è il meno simpatico?
La mamma perché quando la figlia dice che vuole giocare con lei, dice di no.
5) Chi è il più felice?
Il papà perché vuole sempre bene ai suoi figli.
6) Chi è il meno felice?
La mamma perché vorrebbe sempre uscire con i suoi amici ma non può.
7) Tu di questa famiglia chi preferisci?
Il papà perché è sempre dolce.
8) Se tu facessi parte di questa famiglia chi vorresti essere?
La figlia perché è sempre dolce.
Conclusioni
In conclusione, dall’osservazione effettuata durante la somministrazione 
dei test e dai risultati specifici degli stessi emerge il quadro di un soggetto 
che, in riferimento alla fascia evolutiva di appartenenza, in assenza di pro­
blematiche organiche relative al sistema nervoso centrale, presenta difficoltà 
emotivo-affettive significative strettamente collegate alle dinamiche familiari.

---

LINEE GUIDA COME CONTRIBUTO PSICOLOGICO GIURIDICO... 
1 7 1
In riferimento alla figura materna sono presenti elevati vissuti abban­
donici e di perdita accompagnati da distacco emotivo, utile per l’io come 
difesa dalle proprie sofferenze. Si rileva nello stesso tempo un marcato de­
siderio e bisogno della minore di una figura femminile materna presente 
cui potersi affidare.
Riguardo al processo identificativo, di individuazione e d’identità, im­
portante in questo periodo evolutivo, emergono difficoltà dovute all’as­
senza della figura materna come riferimento identificativo primario adulto 
e all’eccessivo invischiamento cognitivo e affettivo con la figura paterna 
marcatamente dominante e idealizzata. Emergono, infatti, aspetti di adul- 
tizzazione legati all’introiezione dell’immagine maschile, ma anche aspetti 
regressivi legati, invece, all’introiezione di un’immagine femminile secon­
daria e debole.
Questo significativo e rilevante dislivello nello sviluppo identificativo, 
dove il femminile che l’io ha introiettato è quello di una bambina in età 
prescolare, in presenza comunque di aspetti adultizzati maschili, può cre­
are difficoltà in relazione a uno sviluppo armonico e sereno della propria 
personalità con ripercussioni che possono influire sulla valutazione del 
sé e sul mondo esterno, sviluppando modalità e sentimenti ambivalenti.
L’Io presenta aspetti di marcata rigidità con tratti di oppositività e ag­
gressività orale non elaborati dalla minore che ne teme la presenza e che 
controlla attraverso la ragione.
Adeguate appaiono le funzioni cognitive in riferimento alle tendenze 
evolutive medie della propria fascia di età.
Emerge, comunque, un dislivello tra le componenti cognitive e quelle 
emotivo-affettive che non appaiono integrate ma, come detto, messe a di­
stanza dall’io, con rischio successivo di scissione degli affetti.
Il tono dell’umore, anche se in assenza di rilevanza clinica, appare orien­
tato in senso depressivo con vissuti di perdita e di abbandono, distacco 
emotivo ed eccessivo ancoraggio alla realtà, vista nei suoi aspetti pessi­
mistici, con difficoltà a rifugiarsi in un mondo immaginativo-fantastico 
tipico di questa fascia d’età.
Sara, dunque, è una bambina con vari problemi psicologici, a livello 
sia identificativo, sia di ambivalenza rispetto ai propri desideri e bisogni, 
incapsulata dalla necessità di aderire al patto di lealtà con il padre e nel 
contempo alla ricerca affannosa e difficile di una relazione con la figura 
materna, apparentemente rifiutata e negata.
Le sue capacità di discernimento, per tutte queste ragioni, apparivano 
ridotte, in quanto sugli aspetti razionali premevano le suggestioni nega­
tive abbandoniche della figura materna e, soprattutto, i condizionamenti 
pressanti della figura paterna.

---

172 
BAMBINI IN TRIBUNALE
Riferimenti bibliografici
Capri, P. (2004a), “La Carta di Noto e le Linee guida deontologiche per lo psicologo 
giuridico, contributo alla redazione degli articoli e alla stesura del testo”. In de 
Cataldo Neuburger, L., Gulotta, G. (a cura di), La Carta di Noto e le Linee 
guida deontologiche per lo psicologo giuridico. Giuffrè Editore, Milano, pp. 180-187.
Capri, P. (2004b),“I test proiettivi in ambito forense. Considerazioni e suggerimenti”. 
In Psicologia clinica dello sviluppo, 1, pp. 151-154.
Capri P. (2007), “Affidamento condiviso, bigenitorialità e valutazione delle capacità 
genitoriali”. In aipg Newsletter, 30, pp. 1-3.
Capri, P. (2009), “Per una‘buona prassi’ peritale”. In Infantino, I. (a cura di), Mal- 
trattamento e abuso all’infanzia: prevenzione e contrasto. Provincia di Potenza, 
Ufficio Politiche Sociali, Potenza, pp. 77-90.
Capri, P. (2009), “L’ascolto del minore nelle ctu di affidamento. Aspetti psicologico- 
giuridici”. In aipg Newsletter, 38, pp. 1-3.
Capri, P., Togni, M. (2010),“Linee guida per la valutazione dell’abuso”. In Psicologia 
Contemporanea, 218, pp. 20-24.
Capri, P., Lanotte, A., Rocco, P. (1990), “La personalità del minore: il concetto e 
la diagnosi di immaturità psicologica”. In de Cataldo Neuburger, L. (a cura 
di), Nel segno del minore. Psicologia e diritto nel nuovo processo minorile", cedam, 
Padova, pp. 129-138.
Capri, P., Crisi, A., Mariani, S. (2006), “Lince guida per l’utilizzo dei test psicologici 
in ambito forense”. In Lo psicologo nel contesto giudiziario. Notiziario dell’Ordine 
degli psicologi del Lazio, 1/2, pp. 76-82.
Gardner, R.A. ( 1985), “Recent trends in divorce and custody litigation”. In The Aca­
demy Forum, 29, pp. 3-7.
Malagoli Togliatti, M., Lubrano Lavadera, A. (2005) (a cura di), “La sindrome 
di alienazione genitoriale (pas): epigenesi relazionale”. Focus monotematico. In 
Maltrattamento e Abuso all’infanzia, 7, pp. 7-12.

---

Appendice B
Linee guida per le valutazioni 
dell’amdamento dei figli nei procedimenti 
del diritto di famiglia
Approvate come Linee di condotta apa
dal Consiglio dei Rappresentanti dell’APA il 21 febbraio 2009
*
* Questa revisione delle Linee guida in materia di valutazioni dell’affidamento dei figli nei procedi­
menti di divorzio del 1994 è stata elaborata dalla Commissione sulla pratica e i principi dell’attività 
professionale (Committee on Professional Practice and Standards, copps). I membri del copps che 
hanno partecipato alla redazione del presente documento sono stati: Lisa Drago Piechowski (Pre­
sidente, 2009), Eric Y. Drogin (Presidente, 2007-2008), Mary A. Connell (Presidente, 2006), Nabil 
El-Ghoroury (Contatti bpa, 2007-2008), Michele Galietta, Terry S.W. Gock, Larry C. James (Coor­
dinatore bpa, 2004-2006), Robert Kinscherff, Stephen J. Lally, Gary D. Lovejoy, Mary Ann McCabe, 
Bonnie J. Spring, e Carolyn M. West. Il copps ringrazia il Ministero degli Affari Professionali (Board 
of Professional Affairs, bpa) per il sostegno e la guida fornita, e in particolare i presidenti del bpa Cyn­
thia Sturm (2009), Jaquie Resnick (2008), Jennifer F. Kelly (2007) e Kristin Hancock (2006). 11 copps 
ringrazia inoltre lo staff del Practice Directorate dell’APA, Shirley A. Higuchi e Alan Nessman per la 
loro consulenza, come pure tutto il personale del Practice Directorate dell’APA che ha cooperato con 
il copps nell’elaborazione e revisione del documento, e in particolare: Lynn E Bufka, Mary G. Har­
diman, Omar Rehman, Geoffrey M. Reed, Laura Kay-Roth, Ernestine Penniman e Ayobodun Bello.
INTRODUZIONE
I procedimenti del diritto di famiglia abbracciano un’ampia gamma di questioni, 
quali l’affidamento, il supporto, i contributi di mantenimento, la valutazione, le 
visite, l’assegnazione della casa familiare e la cessazione dei diritti dei genitori. Le 
presenti linee guida affrontano quelle che vengono comunemente definite “valu­
tazioni dell’affidamento dei figli”, in cui sono incluse le controversie sulle com­
petenze decisionali, l’affidamento e la frequentazione in seguito alla separazione 
coniugale o al dissolvimento di altre relazioni di coppia non regolate da matrimo­
nio. L’obiettivo del presente documento è favorire l’efficienza di queste peculiari 
valutazioni. Questo focus circoscritto implica che le valutazioni che riguardano 
altri contesti (per esempio le questioni riguardanti la tutela dei minori) non sono 
trattate nelle presenti linee guida. Inoltre, è individuata una chiara distinzione fra 
le valutazioni di tipo forense descritte nel presente documento e il sostegno e il 
supporto che gli psicologi forniscono alle famiglie, ai figli e agli adulti nel corso 
di una psicoterapia e nell’attività di counseling.
Sebbene alcuni Stati abbiano iniziato ad adottare termini come “progetto o 
tempo genitoriale” o “diritti e responsabilità genitoriali”, anziché “affidamento” 
(American Law Institute, 2000, pp. 131-132), la maggioranza delle autorità in 
materia giuridica e delle pubblicazioni scientifiche continuano a usare il termi- 

---

174
BAMBINI IN TRIBUNALE
ne “affidamento” quando fanno riferimento alla risoluzione dei conflitti relativi 
a chi ha la potestà genitoriale, all’affidamento e alle frequentazioni. Per evitare 
confusioni e garantire il più ampio uso possibile di queste linee guida, verrà usato 
il termine “affidamento” per indicare tutte queste questioni a livello generico, se 
non diversamente specificato. Cessa di esistere il classico presupposto per cui le 
procedure di affidamento dei figli generano il paradigma di “affidatario esclusivo” 
da un lato, e di “genitore frequentante” dall’altro. Molti Stati riconoscono una for­
ma di affidamento “congiunto” o “condiviso” che riconduce il potere decisionale 
e le responsabilità di cura a più di un adulto. Il sistema giuridico riconosce inol­
tre che i conflitti derivanti non riguardano esclusivamente l’ambito “coniugale” 
e che, pertanto, potrebbero non implicare un “divorzio”. Infatti, molti genitori 
non si sono mai sposati e talvolta non hanno sempre vissuto insieme. Inoltre, i 
conflitti suH’affidamento dei figli possono sorgere dopo anni di bigenitorialità 
portata avanti con successo, per esempio quando un genitore deve trasferirsi per 
lavoro o altri motivi. Nelle presenti linee guida viene utilizzato genericamente il 
termine “genitori” per riferirsi agli adulti che vogliono ottenere il riconoscimento 
giuridico come affidatari esclusivi o in regime condiviso.
I genitori possono ricorrere a varie risorse a loro disposizione, come la psico­
terapia, il counseling, la consulenza, la mediazione e altri mezzi al fine di risolvere 
il conflitto. Se i genitori definiscono un piano di affidamento dei figli di comu­
ne accordo - come avviene nella maggior parte (90%) dei casi (Melton, Petrila, 
Poythress et al., 2007) - non dovrebbero esserci controversie per il tribunale al 
fine di decidere. Tuttavia, quando le parti non riescono a raggiungere un accor­
do, il tribunale dovrà intervenire per definire le responsabilità, l’affidamento e 
la frequentazione, in genere applicando il principio del “migliore interesse del 
figlio” nel determinare la ristrutturazione di diritti e responsabilità (Artis, 2004; 
Elrod, 2006; Kelly, 1997).
Gli psicologi offrono un servizio prezioso quando forniscono opinioni com­
petenti e imparziali in conformità con il principio del “migliore interesse psico­
logico” del figlio (Miller, 2002). La natura specifica del ruolo degli psicologi e il 
potenziale uso improprio della loro influenza è oggetto di un dibattito sempre 
attuale (Grisso, 1990,2005; Krauss, Sales, 1999,2000; Melton, Petrila, Poythress et 
al., 2007). L’accettazione e, di conseguenza, l’utilità complessiva delle valutazioni 
sull’affidamento dei figli elaborate dagli psicologi devono essere supportate da 
una comprovata pratica forense e dall’osservanza dei principi etici regolamentati.
Le presenti linee guida sono conformi ai Principi etici degli psicologi e Co­
dice di condotta dell’American Psychological Association (apa) (“Codice etico” 
apa, 2002). Il termine linee guida si riferisce alle affermazioni che suggeriscono o 
raccomandano agli psicologi un determinato comportamento, azione o condot­
ta professionale. Le linee guida differiscono dai principi in quanto questi ultimi 
sono obbligatori e possono essere associati a una procedura per farli rispettare.
Le linee guida invece hanno un carattere propositivo. Sono volte a facilitare 
lo sviluppo sistematico e continuo della professione e contribuire a una presta­
zione di alto livello da parte degli psicologi. Le linee guida non hanno carattere 
di vincolo, né pretendono di essere esaustive e non sono applicabili a tutte le si­
tuazioni professionali. Non sono definitive, né hanno la precedenza rispetto alla 
valutazione degli psicologi.

---

LINEE GUIDA COME CONTRIBUTO PSICOLOGICO GIURIDICO...
175
VALIDITÀ
Le presenti linee guida hanno validità di 10 anni a partire dal 21 febbraio 2009 
(data di adozione da parte del Consiglio dei rappresentanti dcll’APA). Dopo tale 
data, gli utenti sono invitati a contattare la Direzione dell’APA (Practice Directo­
rate) per determinare se questo documento è ancora valido.
I. Linee guida preliminari:
obiettivo delia valutazione sull’affidamento dei figli
1. L’obiettivo della valutazione è contribuire a individuare 
il migliore interesse psicologico per il figlio
Fondamento teorico. La formazione clinica approfondita degli psicologi permette 
loro di analizzare una vasta serie di condizioni, situazioni c capacità. Nelle valuta­
zioni sull’affidamento dei figli, ci si aspetta che gli psicologi si focalizzino su fattori 
che interessano in modo specifico il migliore interesse dei minori su un piano 
psicologico, dato che il tribunale si baserà su queste considerazioni per trarre le 
proprie conclusioni ed emettere una decisione.
Applicazione. Gli psicologi devono cercare di individuare il migliore interesse per 
il minore. A tal fine, dovranno valutare e combinare fattori interconnessi, come 
le dinamiche e le interazioni familiari, le variabili culturali e ambientali, gli atteg­
giamenti e le attitudini rilevanti per tutte le parti esaminate, nonché le esigenze 
educative, fisiche e psicologiche del bambino.
2. Il benessere del figlio è fondamentale
Fondamento teorico. Gli psicologi devono mantenere un livello adeguato di rispetto 
e comprensione per le preoccupazioni di ordine pratico e personale del genitore; 
tuttavia, devono tenere presente che tali considerazioni sono secondarie rispetto 
al benessere del figlio.
Applicazione. I genitori e le altre parti in causa tenderanno a esporre le loro preoc­
cupazioni in modo deciso e polemico. Per mantenere la massima attenzione sulle 
esigenze dei figli, lo psicologo dovrà individuare e definire i limiti e le priorità ap­
propriate all’inizio della valutazione. È, inoltre, auspicabile che lo psicologo rifletta 
sui propri atteggiamenti e sulla propria funzione nel corso della valutazione per 
garantire il mantenimento del focus principale sull’interesse dei figli.
3. La valutazione deve concentrarsi sulle competenze dei genitori, 
sulle esigenze psicologiche del figlio e sul relativo contesto
Fondamento teorico. Dal punto di vista del tribunale, i contributi più validi forniti 
dagli psicologi sono quelli che riflettono un approccio comprovato scientifica- 
mente e clinicamente attento sulle questioni rilevanti ai fini giuridici. Le questioni 
che sono centrali per l’obbligo decisionale conclusivo del tribunale includono le 
competenze dei genitori, le esigenze psicologiche del figlio e il contesto risultante. 
Grazie alla formazione ricevuta, gli psicologi sono gli unici professionisti che di­
spongono delle competenze e delle qualifiche necessarie per risolvere tali questioni. 
Applicazione. Gli psicologi devono cercare di fornire al tribunale informazioni 
pertinenti in particolare rispetto alle responsabilità decisionali, all’affidamento 

---

176
BAMBINI IN TRIBUNALE
e alla frequentazione dei figli. Le valutazioni più utili e influenti sono quelle che 
forniscono un’analisi delle capacità, delle lacune, dei valori e delle tendenze che 
caratterizzano i genitori così come le esigenze di natura psicologica del figlio. 
Comparativamente, sono meno rilevanti le valutazioni che presentano una valu­
tazione generica della personalità dei soggetti, senza cercare di inserire i risultati 
nel contesto appropriato. Esempi di considerazioni contestuali utili sono la dispo­
nibilità e l’uso di un trattamento efficace, il potenziamento delle capacità genito­
riali mediante l’intervento di assistenti esterni e altri fattori che possono influen­
zare il potenziale impatto di una condizione clinica sulle competenze genitoriali.
IL Linee guida generali: preparazione della valutazione sull’affidamento
4. Gli psicologi devono conseguire 
e mantenere una competenza specializzata
Fondamento teorico. Le leggi cambiano, i metodi esistenti sono perfezionati e so­
no identificate nuove tecniche. Nelle valutazioni sull’affidamento dei figli, una 
competenza generale nella valutazione a livello clinico dei minori, degli adulti e 
delle famiglie è sicuramente necessaria, ma di per sé non sufficiente. Il tribunale si 
aspetta che gli psicologi sappiano garantire un livello di competenza che dimostri 
una comprensione del contesto e l’integrazione giuridica, così come capacità di 
utilizzare i test e di condurre un colloquio.
Applicazione. Gli psicologi devono approfondire costantemente le proprie abilità 
e competenze, mirando a uno sviluppo professionale continuativo. Anche quando 
gli psicologi si preoccupano di acquisire le conoscenze, le capacità, l’esperienza, la 
formazione e l’educazione richieste prima di condurre una valutazione sull’affi­
damento dei figli, non possono considerare il loro apprendimento completo. Una 
preparazione in costante evoluzione e aggiornata relativa allo sviluppo del bam­
bino e della famiglia, alla psicopatologia del bambino e della famiglia, all’impatto 
della separazione sui figli e una revisione della letteratura specializzata in materia 
di affidamento dei figli sono fondamentali per sostenere una pratica competente 
in questa area. Gli psicologi devono inoltre conoscere gli standard normativi e 
giuridici applicabili, inclusa la normativa in materia di affidamento dello Stato o 
altra giurisdizione rilevante. Qualora emergessero questioni complesse che esulano 
dalle loro competenze specifiche, gli psicologi richiederanno il parere di esperti e 
la supervisione necessaria alla risoluzione delle medesime.
5. Gli psicologi devono agire come consulenti imparziali
Fondamento teorico. I casi di diritto della famiglia riguardano spesso conflitti 
complessi ed emotivamente carichi che toccano questioni molto personali, ove 
le parti sono determinate a perseguire i propri interessi. Spesso la imprevedibilità 
di queste situazioni è esacerbata dalla crescente consapevolezza che potrebbe non 
esistere una soluzione in grado di soddisfare completamente tutte le parti in cau­
sa. In questo clima conflittuale, è fondamentale che i consulenti rimangano liberi, 
per quanto possibile, da preconcetti ingiustificati e pareri di parte.
Applicazione. Gli psicologi devono impegnarsi a monitorare attivamente i propri 
vissuti, percezioni e reazioni personali, e richiedere il parere di colleghi professio­
nisti qualora sentissero una potenziale perdita dell’imparzialità. La vigile integrità 

---

LINEE GUIDA COME CONTRIBUTO PSICOLOGICO GIURIDICO... 
177
dei confini professionali e l’osservanza delle procedure di valutazione standard 
nel corso del processo di valutazione metteranno gli psicologi nella migliore po­
sizione per identificare qualsiasi variante che possa sottintendere la propria per­
dita di neutralità.
6. Gli psicologi devono adottare pratiche di valutazione non discriminatorie 
e culturalmente informate
Fondamento teorico. Gli standard e le linee guida professionali sottolineano la ne­
cessità per gli psicologi di essere coscienti dei propri pregiudizi personali e di quelli 
altrui che possono riguardare l’età, il sesso, l’identità di genere, la razza, l’etnia, la 
nazionalità, la religione, l’orientamento sessuale, le disahilità, la lingua, la cultura 
e lo status socioeconomico. I pregiudizi e la mancanza di un’analisi adeguata da 
un punto di vista culturale possono interferire con la raccolta e l’interpretazione 
dei dati e, di conseguenza, con lo sviluppo di pareri e raccomandazioni valide.
Applicazione. Gli psicologi devono impegnarsi a riconoscere i propri pregiudizi 
e considerare l’ipotesi di ritirarsi dalla valutazione, qualora non riescano a supe­
rarli. Se lo psicologo non ha familiarità con il background culturale, razziale ecc. 
di un soggetto esaminato, dovrà elaborare e condurre la valutazione avvalendosi 
del parere informato di un collega e facendo riferimento alla letteratura pertinen­
te. Se lo psicologo ritiene che le proprie lacune conoscitive non siano colmabili, 
dovrà informare il tribunale quanto prima.
7. Gli psicologi devono evitare conflitti di interesse e la sovrapposizione 
di ruoli e relazioni nelle consulenze
Fondamento teorico. La complessità, potenzialmente dannosa, e il contesto con­
troverso che caratterizzano le valutazioni sull’affidamento dei figli rendono im­
portante evitare qualsiasi conflitto di interesse. La presenza di eventuali conflitti 
di questo tipo comprometterebbe la fiducia del tribunale nei pareri e nelle racco­
mandazioni fornite dagli psicologi e, in alcune giurisdizioni, potrebbe avere co­
me conseguenze provvedimenti disciplinari da parte del comitato professionale 
e responsabilità a livello legale.
Applicazione. Gli psicologi devono rinunciare ad assumere un ruolo professionale, 
quale quello di una valutazione neH’affidamento di un figlio, quando relazioni o 
interessi personali, scientifici, professionali, legali, finanziari o di altro tipo po­
trebbero ragionevolmente: ( 1 ) inficiare l’imparzialità, la competenza o l’efficacia; 
oppure (2) esporre la persona o l’organizzazione con cui esiste la relazione pro­
fessionale a danni o abusi (Codice etico 3.06). Molteplici tipi di relazione sono 
riconducibili a questi criteri, per esempio quando uno psicologo ha con una per­
sona un rapporto professionale e simultaneamente di altro tipo, oppure quando 
uno psicologo ha una relazione con un individuo strettamente associato o legato 
a quella persona, oppure quando uno psicologo promette di stringere in futuro 
una relazione di altro tipo con quella persona o con un individuo strettamente 
associato o legato a quella persona (Codice etico 3.05). Gli psicologi che condu­
cono una valutazione sull’affidamento dei figli di pazienti seguiti in psicoterapia 
attualmente o in passato, e gli psicologi che prendono in psicoterapia i soggetti 
esaminati in una valutazione sull’affidamento dei figli svolta in tempi recenti o 
pregressi sono due esempi di sovrapposizione di ruoli. I doveri etici degli psico- 

---

178
BAMBINI IN TRIBUNALE
logi riguardo ai conflitti di interesse e alla sovrapposizione di ruoli e relazioni 
forniscono una base comprensibile e giustificabile per il rifiuto degli incarichi da 
parte del tribunale e l’invio ad altri professionisti.
III. Linee guida procedurali: condurre la valutazione sull’affidamento dei figli
8. Gli psicologi devono stabilire lo scopo della valutazione tempestivamente 
e in linea con la natura del relativo quesito
Fondamento teorico. Lo scopo di una valutazione sull’affidamento dei figli varia 
in base alle necessità di ciascun caso e alle questioni specifiche su cui gli psicologi 
devono focalizzarsi. I quesiti di riferimento possono variare nella misura in cui 
gli psicologi specificano i parametri desiderati per la valutazione. Il fatto di non 
assicurarsi prontamente che una valutazione sia stata correttamente progettata 
compromette l’utilità e l’accettazione dei pareri e delle raccomandazioni finali.
Applicazione. Prima di accettare di condurre una valutazione suU’affidamento dei 
figli, gli psicologi dovranno, se necessario, chiarire il relativo quesito e determi­
nare se sono potenzialmente capaci di fornire pareri o suggerimenti. Può essere 
opportuno accordarsi con il giudice rispetto ai quesiti, oppure mediante un ac­
cordo sui quesiti stipulato da tutte le parti e dai rispettivi rappresentanti legali.
9. Gli psicologi devono acquisire il consenso informato
Fondamento teorico. L’acquisizione del consenso informato rispetta i diritti legali 
e la dignità personale dei soggetti esaminati e delle altre persone. Questo proces­
so permette alle persone di decidere non solo se partecipare a una valutazione 
sull’affidamento dei figli, ma anche se fare dichiarazioni durante un colloquio o 
rispondere ad altre richieste di informazioni.
Applicazione. Nell’esecuzione delle valutazioni sull’affidamento dei figli, gli psi­
cologi richiederanno il consenso informato servendosi di un linguaggio com­
prensibile per il soggetto esaminato. Qualora quest’ultimo risulti legalmente 
impossibilitato a fornire un consenso informato, gli psicologi dovranno esporre 
una spiegazione appropriata, ottenere l’assenso dei soggetti esaminati, conside­
rare le preferenze e il migliore interesse dei medesimi, e ottenere il consenso da 
una persona legalmente autorizzata (Codice etico 3.10,9.03). Gli psicologi sono 
sollecitati a divulgare gli usi potenziali dei dati raccolti e a informare le parti che 
il consenso rilasciato autorizza alla divulgazione dei risultati della valutazione 
entro il contesto di eventuali conflitti futuri e in qualsiasi procedimento correla­
to, qualora sia ritenuto opportuno dal tribunale. Gli psicologi possono ritenere 
opportuno applicare un procedimento analogo con tutti i soggetti che forniscono 
informazioni connesse (per esempio, familiari, insegnanti, amici e datori di lavo­
ro), anche quando la normativa applicabile non richiede il consenso informato.
10. Gli psicologi devono usare vari metodi di raccolta dei dati
Fondamento teorico. L’uso di vari metodi di raccolta dei dati accresce l’affidabilità 
e la validità delle conclusioni, nonché i pareri e le raccomandazioni degli psico­
logi. Sia gli aspetti specifici, sia quelli sovrapponibili fra i vari metodi utilizzati, 
contribuiranno a delineare un quadro più completo delle capacità, lacune e pro­
pensioni di ciascun soggetto esaminato.

---

LINEE GUIDA COME CONTRIBUTO PSICOLOGICO GIURIDICO... 
179
Applicazione. Gli psicologi si impegneranno ad adottare metodi diversi e accurati 
in modo ottimale per far fronte alle questioni che emergono nello specifico all’in­
terno di una valutazione sull’affidamento dei figli. I metodi diretti di raccolta dei 
dati includono, tra le metodologie utilizzate, i test psicologici, i colloqui clinici e 
l’osservazione comportamentale. Gli psicologi potranno raccogliere informazioni 
da varie fonti (per esempio, scuole, medici, assistenti sociali, servizi e altri istitu­
ti) ed entrare in contatto con familiari, amici e conoscenti o altre fonti correlate, 
qualora le informazioni raccolte possano risultare rilevanti. Gli psicologi potran­
no confermare le informazioni raccolte da terzi e sono invitati a documentare le 
loro conclusioni.
1l. Gli psicologi devono interpretare i dati della valutazione in modo coerente 
con il contesto della valutazione
Fondamento teorico. Il contesto in cui si svolgono le valutazioni sull’affidamento 
dei figli può influenzare le percezioni e il comportamento delle persone ascoltate 
e quindi modificare le risposte ai test psicologici e gli esiti dei colloqui. I dati non 
affidabili hanno una validità compromessa, cosa che aumenta il rischio di con­
clusioni errate, pareri infondati e raccomandazioni fuorviami.
Applicazione. Gli psicologi devono considerare e documentare i modi in cui il 
coinvolgimento in un conflitto sull’affidamento dei figli può influenzare il com­
portamento delle persone da cui sono raccolti i dati. Per esempio, nel riportare i 
risultati dei test sulla personalità, possono scegliere di evidenziare i risultati delle 
ricerche circa l’elevazione delle scale di validità in caso di conflittualità relativa­
mente alle questioni di affidamento dei figli.
12. Gli psicologi devono effettuare la valutazione avvalendosi 
di una integrazione adeguata di esami
Fondamento teorico. Gli psicologi forniranno un parere sulle caratteristiche psi­
cologiche di un soggetto solo dopo aver condotto un esame dell’individuo ade­
guato a sostenere le proprie affermazioni e conclusioni (Codice etico 9.01b). 
L’unica eccezione a questa regola è ammessa nei casi particolari di revisione di 
un documento, consultazione o supervisione, in cui l’esame dell’individuo non 
è obbligatorio o necessario ai fini della formulazione di un parere dello psicologo 
(Codice etico 9.Ole). Il tribunale si aspetta in genere che gli psicologi esaminino 
entrambi i genitori e il figlio.
Applicazione. Gli psicologi possono far uso dei mezzi del tribunale per incoraggiare 
le parti principali a partecipare al processo di valutazione sull’affidamento dei figli. 
Se non è possibile organizzare la valutazione auspicata, gli psicologi documente­
ranno i loro tentativi e il risultato prodotto da essi e quindi spiegheranno il pos­
sibile impatto delle informazioni limitate sull’affidabilità e la validità del proprio 
parere complessivo, limitando le conclusioni giuridiche e gli altri suggerimenti 
di conseguenza (Codice etico 9.0le). Mentre il tribunale non potrà far altro che 
emettere una decisione su persone che non sono in grado o non vogliono esse­
re esaminate, gli psicologi non avranno obblighi derivanti. Gli psicologi hanno 
un’esigenza di natura etica di basare i propri pareri su informazioni e tecniche 
adeguate a sostenere i propri risultati (Codice etico 9.0la) e possono sottolineare 
questo punto al tribunale se sono spinti a fornire pareri o raccomandazioni sen- 

---

180
BAMBINI IN TRIBUNALE
za aver esaminato il soggetto in questione. Quando gli psicologi non conducono 
valutazioni sull’affidamento dei figli attraverso la metodologia completa, può es­
sere accettabile valutare solo un genitore, o solo il figlio, o solo la valutazione di 
un professionista, a condizione che gli psicologi non facciano confronti fra i ge­
nitori, o presentino pareri o raccomandazioni sull’assegnazione di responsabilità, 
affidamento o frequentazione. Altri psicologi che non conducono la valutazione 
possono essere consultati per condividere con il tribunale la propria competenza 
generale su questioni relative all’affidamento (per esempio lo sviluppo del bam­
bino, le dinamiche familiari) a condizione che non espongano le loro conclusioni 
alle parti sul caso in questione.
13. Gli psicologi dovranno basare i suggerimenti, qualora ci fossero, 
in riferimento al migliore interesse psicologico del figlio
Fondamento teorico. Non tutte le valutazione sull’affidamento dei figli porteranno 
a dei suggerimenti. Gli psicologi potrebbero concludere che si tratta di un ruolo 
non appropriato per un consulente tecnico, o che i dati disponibili non sono suf­
ficienti a tal fine. Se viene fornito un suggerimento, il tribunale si aspetta che sia 
supportato dalle valutazioni condotte.
Applicazione. Se gli psicologi scelgono di presentare dei suggerimenti sull’affida­
mento dei figli, questi devono derivare da dati psicologicamente fondati e concen­
trarsi sul migliore interesse psicologico per il figlio. Nell’elaborazione dei suggeri­
menti, gli psicologi non ricorreranno a pareri personali, limitati o a pregiudizi. I 
suggerimenti devono basarsi su presupposti, interpretazioni e inferenze fondate 
che soddisfino gli standard professionali e scientifici stabiliti. Anche se non c’è un 
accordo rispetto al fatto che i consulenti possano fornire suggerimenti al tribunale 
circa l’affidamento (per esempio il parere conclusivo), gli psicologi terranno pre­
senti le argomentazioni delle due parti rispetto alla questione (Baia, 2006; Erard, 
2006; Grisso, 2003; Heilbrun, 2001; Tippins, Wittman, 2005) e saranno in grado 
di esporre la logica della loro posizione in merito a ciò.
14. Gli psicologi devono creare e mantenere i documenti professionali 
in linea con gli obblighi etici e giuridici applicabili
Fondamento teorico. Gli standard etici e legali descrivono i requisiti per lo sviluppo, 
la gestione e l’eliminazione adeguata dei documenti professionali. Il tribunale si 
aspetta che gli psicologi che forniscono delle valutazioni sull’affidamento dei fi­
gli tutelino i dati che supportano le loro conclusioni. Questo permetterà agli altri 
professionisti di analizzare, comprendere e supportare (o contestare) adeguata- 
mente le valutazioni peritali degli psicologi.
Applicazione. Gli psicologi devono mantenere con un’adeguata accortezza i dati 
ottenuti o sviluppati durante le valutazioni sull’affidamento dei figli, per rispet­
tare le procedure giuridiche, le Linee guida per la conservazione dei dati (apa, 
2007) e altre fonti di orientamento della professione. I dati dei test e dei colloqui 
sono documentati tenendo presente l’eventuale consultazione da parte di altri 
professionisti qualificati.

---

LINEE GUIDA COME CONTRIBUTO PSICOLOGICO GIURIDICO... 
18 1
RIFERIMENTI BIBLIOGRAFICI
American Law Institute (2000), Principles of the Law of Family Dissolution: Analysis and 
Recommendations. Mathew Bender & Co., Newark, nj.
American Psychological Association (2002), “Ethical principles of psychologists and 
code of conduct”. In American Psychologist, 57, pp. 1060-1073.
American Psychological Association (2007), “Record keeping guidelines”. In Ameri­
can Psychologist, 62, pp. 993-1004.
Artis, J.E. (2004), "Judging the best interests of the child: Judges’ accounts of the tender 
years doctrine”. In Law and Society Review, 38, pp. 769-804.
Bala, N. (2006), “Tippins and Wittman asked the wrong questions: Evaluators may not 
be ‘experts’ but they can express best interests opinions”. In Family Court Review, 43, 
pp. 54-562.
Elrod, L.D. (2006), “A move in the right direction? Best interests of the child emerging as 
the standard for relocation cases”. In Journal of Child Custody, 3, pp. 29-61.
Erard, R.E. (2006), “Tell it to the judge: A reply to Wittman & Tippins”. In National Psy­
chologist, 15, p. 1.
Grisso, T. (1990), “Evolving guidelines for divorce/custody evaluations”. In Family and 
Conciliation Courts Review, 28, pp. 35-41.
Grisso, T. (2003), Evaluating Competencies: Forensic Assessments and Instruments, 2nd ed. 
Kluwer/Plenum, New York.
Grisso, T. (2005), “Commentary on ‘Empirical and ethical problems with custody recom­
mendations’: What now?”. In Family Court Review, 43, pp. 223-228.
Heilbrun, K. (2001), Principles of Forensic Mental Health Assessment. Kluwer/Plenum, 
New York.
Kelly, J.B. (1997), “The best interests of the child: A concept in search of meaning”. In 
Family and Conciliation Courts Review, 35, pp. 377-387.
Krauss, D.A., Sales, B. (1999),“The problem of ‘helpfulness’ in applying Daubert to expert 
testimony: Child custody determinations in family law as an exemplar”. In Psychology, 
Public Policy, and Law, 5, pp. 78-99.
Krauss, D.A., Sales, B.D. (2000),“Legal standards, expertise, and experts in the resolution 
of contested child custody cases”. In Psychology, Public Policy, and Law, 6, pp. 843-879.
Melton, G., Petrila, J., Poythress, N., Slobogin, C. (2007), Psychological Evaluations 
for the Courts: A Handbook for Mental Health Professionals and Lawyers, 3rd ed. Guil­
ford, New York.
Miller, G.H. (2002), “The psychological best interest of the child is not the legal best 
interest”. In Journal of the American Academy of Psychiatry and Law, 30, pp. 196-200.
Tippins, T.M., Wittman, J.P. (2005), “Empirical and ethical problems with custody rec­
ommendations: A call for clinical humility and judicial vigilance”. In Family Court 
Review, 43, pp. 193-222.
This material originally appeared in English as Guidelines for Child Custody Evaluations in Family Law Pro­
ceedings. Copyright © 2009 by the American Psychological Association. Translated and reproduced with 
permission. The American Psychological Association is not responsible for the accuracy of this translation. 
This translation cannot be reproduced or distributed further without prior written permission from the apa. 
La corrispondenza deve essere indirizzata all’ufficio di Direzione, American Psychological Association, 750 First 
Street, NE, Washington, DC 20002-4242.
Traduzione a cura di Paolo Capri e Francesca Romana Bonomo.

---

---

7________________
Esperienze nell’ascolto del minore 
nei processi di separazione 
e divorzio
Costanza Marzotto, Giancarlo Tamanza
L’ascolto clinico del minore
L’ascolto del minore all’interno delle vicende separative, come ampiamente 
illustrato in altri capitoli di questo volume, è divenuto un tema di urgente 
attualità: sia per le disposizioni normative più recenti, che lo prevedono 
quale passaggio ordinario e in alcuni casi addirittura necessario all’interno 
dei procedimenti giudiziali contenziosi; sia per il crescente rilievo ricono­
sciuto ai bisogni dei figli nel partecipare alle decisioni che li riguardano 
nel l’organizzare la vita familiare dopo la separazione dei genitori.
La letteratura clinica e psicosociale, specie di provenienza anglosas­
sone, ha in proposito prodotto un’ampia manualistica relativamente ai 
metodi e agli strumenti di volta in volta ritenuti più adeguati e opportu­
ni.1 La riflessione e la ricerca si sono sviluppate soprattutto attorno a tre 
questioni: a) la necessità di predisporre modalità di ascolto che tengano 
opportunamente conto delle specifiche vulnerabilità dei minori, in grado 
cioè di proteggerli e tutelarli rispetto alle situazioni di rischio o di poten­
ziale traumatizzazione psicoemotiva che stanno vivendo;1 2 3 b) la necessità 
di utilizzare setting e tecniche comunicative adeguate al livello di svilup­
po cognitivo c linguistico propri delle diverse età dei minori coinvolti;' c) 
la necessità di assumere una prospettiva allargata o di tipo sistemico, che 
tenga cioè conto che - soprattutto nel caso di separazioni altamente con­
flittuali - il figlio non può che essere fortemente sollecitato dal conflitto 
medesimo, secondo dinamiche triangolative e invischianti ben conosciute.4
1. Per una sintetica panoramica degli studi più recenti vedi Sabel (2009), Jenkins (2008), Weather- 
all, Duffy (2008), Boshier, Steel-Baker (2007), Clark (2005), Warshak (2003).
2. Vedi il capitolo 4 in questo volume.
3. Vedi il capitolo 4 in questo volume.
4. Vedi il capitolo 5 in questo volume.

---

184 
BAMBINI IN TRIBUNALE
Le soluzioni prospettate e sperimentate sono assai variegate, anche 
in ragione del fatto che la pratica dell’ascolto dei minori è realizzata da 
operatori che hanno un background formativo e professionale assai dif­
ferenziato, con accentuazioni di ruolo e di contesto in qualche caso molto 
marcate. Ciò ha prodotto anche una discussione e un confronto su cosa si 
debba intendere esattamente per “ascolto del minore”, ovvero di quale sia 
il confine tra la pratica dell’ascolto e la pratica dell’intervento psicologico, 
assistenziale o educativo.
Dal punto di vista teorico concettuale i modi di concepire l’ascolto del 
minore si differenziano a seconda che la prospettiva adottata sia ancora­
ta attorno al diritto del minore di esprimere il proprio pensiero circa la 
situazione che sta vivendo e le decisioni che gli adulti assumeranno e che 
in qualche modo riguardano anche la sua vita, piuttosto che attorno al bi­
sogno del minore di essere ascoltato e compreso, soprattutto negli aspetti 
che possono determinare in lui una condizione di disagio o di preoccu­
pazione. Diritti e bisogni, ovviamente, non sono concepiti come polarità 
contrapposte, né delineano per così dire il prevalere di aspetti fisiologici 
vs patologici, ma sono piuttosto considerati come dimensioni convergenti 
se non addirittura congruenti. Essi però non sono equivalenti; hanno uno 
statuto epistemologico ed empirico differente e da ciò deriva che pensare 
al minore coinvolto nel processo di separazione familiare come portatore 
di diritti, anziché di bisogni, determina una differenza importante sia nel 
contenuto dell’ascolto (cioè il che cosa ascoltare), sia nelle modalità relazio­
nali e processuali con cui si ascolta (cioè il come ascoltare), ma soprattutto 
rispetto alla finalità stessa dell’ascolto (cioè il perché ascoltare).'
Esplicitare in modo chiaro e coerente questi tre livelli della pratica 
dell’ascolto del minore (cioè il che cosa, il come e a quale scopo ascoltare 
il minore) è a nostro avviso fondamentale per evitare pericolose “enfasi 
giuridico-processuali”, che non di rado possono rivelarsi delle mere e inu­
tili formalità se non addirittura delle vere e proprie mistificazioni. Su ciò 
che il minore dice all’interno del procedimento giudiziale, infatti, possono 
facilmente riversarsi aspettative improprie e persino inconsapevoli attese 
manipolatorie che finiscono per produrre nel minore stesso un incremento 
del proprio disagio o un indebito e irrealistico rafforzamento del proprio 
senso di potere e di responsabilità.
Una pratica di ascolto che, viceversa, sia pensata e realizzata a partire 
dalla precisa esplicitazione della finalità dell’ascolto e che delimiti conse­
guentemente contenuti e procedure metodologiche coerenti è la condizione 
necessaria affinché l’esperienza di ascolto produca informazioni pertinenti
5. Vedi i capitoli 1 e 2 in questo volume. 

---

ESPERIENZE NELL'ASCOLTO DEL MINORE NEI PROCESSI DI SEPARAZIONE E DIVORZIO 
185
e correttamente utilizzabili e, soprattutto, costituisca per il minore stesso 
un evento utile e significativo.
Nel presente capitolo vogliamo illustrare due differenti modalità di 
realizzare l’ascolto dei minori che fanno parte della nostra pratica cli­
nica e che negli ultimi anni hanno anche costituito oggetto della nostra 
ricerca. Entrambe riguardano figli che stanno sperimentando la difficile 
riorganizzazione familiare in seguito alla separazione dei genitori, ma 
fanno riferimento a due contesti operativi e processuali diversi. La prima, 
l’ascolto all’interno della Consulenza tecnica d’ufficio (ctu), riguarda in­
fatti un ascolto che ha una chiara e precisa valenza processuale e si svilup­
pa secondo le regole e le finalità proprie e chiaramente definite e normate 
del procedimento giudiziale contenzioso. La seconda, il Gruppo di parola 
(gdp), riguarda invece un intervento extragiudiziale realizzato a partire da 
una libera iniziativa di entrambi i genitori6 ed è più chiaramente conno­
tata come uno spazio di aiuto e di supporto specificamente rivolto ai figli.
6. Ciò non significa necessariamente che i genitori abbiano già definito, o stiano definendo, in 
termini consensuali la loro separazione. Può anzi essere possibile che i genitori siano impegnati nel 
procedimento giudiziale di separazione/divorzio. Il gdp però avviene in modo del Lutto indipenden­
te rispetto a tale procedimento giudiziale e richiede generalmente l’adesione libera e consensuale di 
entrambi i genitori.
7. Il riferimento teorico in questione è il paradigma simbolico relazionale messo a punto negli 
ultimi due decenni presso il Centro di ateneo studi e ricerche sulla famiglia della nostra Università, 
attraverso un consistente lavoro di ricerca e di intervento guidato da Eugenia Scabini e Vittorio Cigoli. 
Tale paradigma non riguarda soltanto una teorizzazione generale del funzionamento familiare, ma 
prevede anche una teorizzazione specifica rispetto alla difficile transizione familiare della separazione 
e del divorzio e ha prodotto, nel corso del tempo, indicazioni e orientamenti applicativi nell'ambito 
della consulenza, della terapia e della mediazione familiare. Vedi Cigoli, Galimberti, Mombelli (1988), 
Cigoli (1998), Scabini, Cigoli (2000), Marzolle, Tamanza (2003).
L’orientamento concettuale e le modalità con le quali entrambe queste 
procedure di ascolto sono da noi pensate e realizzate sono però comuni, sia 
in relazione alla cornice teorica di riferimento,7 sia per il carattere espres­
samente clinico che le contraddistingue.
È in particolare su quest’ultimo aspetto che pensiamo sia opportuno 
soffermarci brevemente in via preliminare, poiché crediamo che sia so­
prattutto questo carattere clinico a costituire il più rilevante termine di 
distinzione tra le diverse possibili forme di ascolto.
Parlare di un carattere clinico dell’ascolto del minore, è bene chiarirlo 
subito, non significa attribuire all’ascolto stesso una finalità terapeutica, 
ma considerare che la corretta comprensione di ciò che un figlio può dire 
non può avvenire se non all’interno di un processo relazionale delicato e 
complesso, costruito e governato dall’adulto/opera tore secondo una logica 
di cura. Ancor di più: significa aver presente che la stessa possibilità per il 
minore di esprimere in modo corretto e autentico il proprio punto di vista 
- detto altrimenti il suo “prendere parola” in modo non distorto - richiede 

---

186
BAMBINI IN TRIBUNALE
la presenza di un ascoltatore che sia in grado da un lato di comprendere le 
particolari specificità del contesto e della dinamica relazionale che il mino­
re sta vivendo (e gli effetti che esse determinano sui processi e sui vissuti 
intrapsichici del minore), e dall’altro di costruire con il minore un’intera­
zione comprensiva e rassicurante che può richiedere non solo un setting 
fisico appropriato, ma anche un adeguato tempo di attesa e di conoscenza.
In termini sintetici e didascalici possiamo identificare due elementi 
propri e specifici dell’ascolto clinico.
Il primo elemento è l’orientamento alla comprensione dei bisogni del 
minore e non soltanto alla “dichiarazione verbale” attraverso la quale essi 
vengono espressi. Ciò, come detto, non è in contrasto o in antitesi con la 
considerazione dei suoi diritti, che in definitiva riguardano per l’appunto 
la tutela e la promozione del suo interesse materiale e morale, ma in un 
certo senso li trascende.8 Soprattutto significa tener conto del fatto che, 
nel momento in cui è più intenso il conflitto tra i genitori, il figlio si trova 
spesso a sperimentare una molteplicità contrastante di desideri e di senti­
menti che possono frequentemente determinare, sul piano cognitivo, dei 
veri e propri fraintendimenti o delle rappresentazioni difensive confuse e 
autoalienanti. Orientarsi alla comprensione dei bisogni, in breve, vuol dire 
partire dal presupposto che quasi mai il minore è in grado di sviluppare 
una piena e lucida consapevolezza dell’insieme (contrastante) dei suoi 
bisogni e che proprio per questa ragione, prima ancora che per il limitato 
sviluppo cognitivo e per le specifiche abilità espressive proprie dell’età, sa­
rebbe estremamente riduttivo e fuorviarne far coincidere a priori la tutela 
dell’interesse del minore con l’accoglimento delle sue richieste.9
8. Non tutti i bisogni, infatti, possono trovare una chiara ed esaustiva traduzione nel diritto po­
sitivo.
9. È proprio a partire da queste considerazioni, del resto, che al minore non e attribuita alcuna 
responsabilità decisionale e chele sue parole, anche all’interno dei procedimenti giudiziali di separazio­
ne, non possono essere equiparate alle prove o alle testimonianze. Vedi il capitolo 1 in questo volume.
Da tale primo presupposto deriva il secondo elemento specifico di ogni 
ascolto clinico, vale a dire la necessità di procedere a una precisa attività 
interpretativa di quanto ascoltato. L’interpretazione, come sappiamo, è in 
una certa misura presente in ogni processo comunicativo, anche all’interno 
delle più banali interazioni della vita quotidiana. Attribuire un rilievo spe­
cifico e decisivo all’attività interpretativa ha però, in questo caso, un signifi­
cato particolare, nel senso che facciamo riferimento a precise procedure di 
decodifica del dato comunicativo, applicate con consapevole intenzionalità 
e supportate da appropriate ed esplicite opzioni teorico-metodologiche. Si 
tratta cioè di operare attraverso un’interpretazione tecnico-professionale, 
fondata su un preciso sapere scientifico disciplinare, necessario proprio per 

---

ESPERIENZE NELL’ASCOLTO DEL MINORE NEI PROCESSI DI SEPARAZIONE E DIVORZIO 
187
evitare o almeno contenere i rischi di una lettura distorsiva della parola del 
minore. Diversamente è elevato il rischio di attribuire alle dichiarazioni del 
minore un significato che corrisponde più ai desideri dell’adulto piuttosto 
che ai bisogni del minore stesso.10
10. È un rischio questo che è assai diffuso proprio all’interno dei procedimenti giudiziali, laddo­
ve la dinamica stessa del procedimento contenzioso, simbolicamente e proceduralmente strutturata 
sulla contrapposizione di una parte contro l'altra, induce inevitabilmente a una lettura parziale di 
ogni elemento di realtà.
L’idea della necessità di un “ascolto interpretativo” è probabilmente assai 
comune all’interno del pensiero e della prassi psicologica, ma è certamente 
assai più problematica all’interno delle logiche e delle procedure giudiziarie. 
Non perché il diritto non contempli aspetti interpretativi, ma perché essi so­
no prevalentemente circoscritti all’attività valutativa dell’operatore giudizia­
rio (formalmente predefinita e limitata dalla procedura) e non nel processo 
di produzione dei “dati di causa”, a cui si è soliti attribuire un rilievo fattuale.
Anche all’interno dell’ambito psicologico, però, occorre riconoscere 
che l’atto interpretativo presenta notevoli difficoltà, sia dal punto di vista 
concettuale, sia dal punto di vista operativo. In particolar modo per il fat­
to che ogni interpretazione rinvia direttamente al contributo soggettivo 
dell’interpretante e ciò determina, almeno potenzialmente, la legittimità 
di una pluralità di interpretazioni. È pur vero che possiamo ormai consi­
derare come generalmente acquisita la convinzione dell’impossibilità di 
acquisire una conoscenza “oggettiva e neutrale” di qualsivoglia fenomeno 
psichico, ma ciò non significa ritenere inevitabile l’acquisizione di una 
conoscenza arbitrariamente soggettiva. Anzi, quanto è maggiore la con­
sapevolezza della necessità di utilizzare intenzionalmente processi inter­
pretativi, tanto maggiore dovrebbe essere lo sforzo di governare in termini 
espliciti e intersoggettivamente verificabili il processo interpretativo stesso.
Per quel che riguarda l’ascolto del minore di cui qui ci stiamo occu­
pando, questo comporta la necessità di assumere in modo consapevole ed 
esplicitare in modo evidente i presupposti teorici a cui si fa riferimento, 
relativamente ai bisogni dei figli, sia per quanto riguarda il loro generale 
dinamismo funzionale ed evolutivo, sia per quanto riguarda la concezione 
della genitorialità e le condizioni che ne rendono efficace l’esercizio all’in­
terno della transizione separativa.
Nel nostro caso, come già accennato, facciamo riferimento al paradigma 
simbolico relazionale. Esso si contraddistingue per attribuire ai legami un 
rilievo cruciale in ordine alla costituzione e all’evoluzione del dinamismo 
psichico. Nel caso dei figli che devono fronteggiare la separazione dei geni­
tori ciò significa poi considerare fondamentale la possibilità di mantenere 
una serena continuità relazionale con entrambi i genitori e le rispettive 

---

188
BAMBINI IN TRIBUNALE
stirpi:11 criterio primario per la salvaguardia del benessere personale e di 
un adeguato sviluppo dell’identità. Concezione eminentemente relazionale 
anche nel senso che, in tale prospettiva, il “significato della parola del figlio” 
è coglibile solo prendendo in considerazione l’insieme delle dinamiche fa­
miliari all’interno delle quali il figlio è coinvolto, nonché gli elementi che 
da tale dinamica si “trasferiscono” sul contesto e sul processo di ascolto del 
minore. Ne consegue, infine, che le modalità operative attraverso le quali 
procedere all’ascolto dovranno a loro volta essere informate ai medesimi 
principi relazionali e dovranno essere in grado di facilitare la costruzione 
di uno spazio comunicativo/emotivo che consenta ai minori di alleggerire 
le proprie modalità difensive e di entrare in contatto con i propri pensieri 
e i propri sentimenti.
Come scriveva Franchise Dolto (1988) ai bambini serve un luogo do­
ve poter mettere parola su un evento assai critico - il conflitto tra papà e 
mamma - sul quale è difficile esprimersi. Esso a volte risulta essere un 
evento “innominabile” e del quale molti bambini si sentono responsabili. 
Non poter dar voce - e soprattutto non potersi sentire compresi - in questi 
pensieri e in questi sentimenti comporta rischi evolutivi molto rilevanti. Il 
rischio più immediatamente evidente è quello di generare figli del divorzio 
costretti a “rompere” anch’essi con un genitore o una stirpe, in analogia 
con la divisione nella coppia; oppure ragazzi che, non potendo identifi­
carsi nella doppia genealogia familiare, si schierano con una parte contro 
l’altra, si ergono a paladini del genitore più debole, si assumono compiti 
protettivi verso adulti fragili, imparano a “mentire” per il bene dell’uno o 
dell’altra o “approfittano” del litigio tra i due, sfruttano la situazione, per 
ricavarne vantaggi secondari o si identificano col “vincitore”.
Come scrive Guenivet (2007) “nominando gli eventi e le difficoltà, ren­
diamo questi elaborabili per il bambino, accessibili a una possibile interio­
rizzazione. Tratteggiando i contorni del suo spazio familiare, al bambino 
viene permesso di inscriversi nella singolarità della sua storia. La rimessa 
in circolazione della parola, permettendo la ricostruzione della storia, fa­
vorisce l’evocazione delle persone assenti, aiutando il bambino a distin­
guere tra l’assenza e la mancanza, cioè tra la separazione momentanea e 
la separazione irrevocabile da uno dei suoi genitori”.
Pensare a un “ascolto clinico” del minore che sta affrontando la separa­
zione dei genitori significa, insomma, preoccuparsi anzitutto del fatto che 
il minore possa sentirsi compreso nei suoi bisogni più profondi e ciò non 
può che connotarsi come uno spazio votato alla cura e alla salvaguardia 
del legame familiare.
11. Concezione che sta alla base della logica dell’affidamento condiviso e proposta circa vent’anni 
prima della sua statuizione normativa. Vedi Cigoli, Galimberti, Mombelli ( 1988).

---

ESPERIENZE NELL’ASCOLTO del minore nei processi di separazione e divorzio 189
L’ascolto del minore
all’interno della Consulenza tecnica d’ufficio (ctu)
Da circa dieci anni conduciamo consulenze tecniche nei procedimenti di 
separazione e divorzio in collaborazione con i giudici dei tribunali di Mi­
lano e di Brescia.12 Il lavoro ha avuto origine e si è sviluppato all’interno di 
una logica di ricerca quasi sperimentale e ha consentito così di delincare, 
attraverso aggiustamenti successivi, un protocollo operativo semistandar­
dizzato, sia per quanto riguarda l’organizzazione e la procedura dell’inter­
vento, sia per quanto riguarda le tecniche e gli strumenti utilizzati.
12. L'esperienza a cui facciamo riferimento ha preso avvio con il lavoro pioneristico di Vittorio 
Cigoli, Carlo Galimberti e Marina Mombelli (1988), ed è stato poi sviluppato anche da altri colleghi, 
tra i quali, oltre a chi scrive, Marialuisa Gennari e Cristina Fumi.
13. Quest’ultimo orientamento che risulta infatti essere ancora il più utilizzato, per lo meno nei 
distretti giudiziari lombardi, si ancora alla tradizionale concezione della “capacità/adeguatezza geni­
toriale” intesa come variabile strettamente correlata alla personalità della madre e del padre. Da cui la 
sopravvivenza — in termini impliciti e operativi, se non dichiarati — dell’idea del "genitore psicologico" 
come principale criterio per valutare l’affidamento o la domiciliazione prevalente dei figli.
14. Vedi Cigoli (1998).
Il quadro concettuale di riferimento è, come già ricordato, il paradig­
ma simbolico relazionale da cui derivano un’impostazione metodologica 
e una prospettiva valutativa orientate all’analisi dei legami e della vicenda 
familiare complessiva. Prospettiva tutt’altro che ovvia e anzi ancor oggi 
tendenzialmente minoritaria, che si differenzia in modo sostanziale dalle 
più diffuse e consuete impostazioni di tipo personologico individualistico.13
Nella prospettiva simbolico-relazionale la ctu è intesa come uno spa­
zio-tempo che, pur rimanendo per così dire “incastonato” all’interno del 
procedimento giudiziario - e rispettandone le finalità e i vincoli procedu­
rali e di scopo - si qualifica come un intervento clinico teso ad accogliere 
e riconoscere le modalità specifiche (e dolorose) della dinamica familiare; 
si propone di svelare e dare significato ai bisogni e alle attese proiettate 
dalle parti in causa nel conflitto; cerca di rimetterle in gioco e di operare 
per una riassunzione delle responsabilità, in modo particolare per quel che 
riguarda l’esercizio delle funzioni genitoriali.14 Essa, naturalmente, non ha 
una finalità decisionale, né si propone obiettivi terapeutici. La sua finalità 
e la sua azione rimangono confinate all’interno di un “lavoro prelimina­
re”, essenzialmente diagnostico, inteso però in senso clinico partecipativo. 
Nella nostra pratica concepiamo cioè la ctu come un intervento focaliz­
zato su un compito conoscitivo che si propone di rendere riconoscibile 
il problema familiare coinvolgendo però in tale processo di svelamento/ 
riconoscimento le parti, sollecitandole ad allontanarsi dal già noto e dal 
già stabilito, riattivando così risorse che possano sostenere il rilancio ge­
nerativo. Tale riconoscimento non può avvenire se non attraverso una 

---

190
BAMBINI IN TRIBUNALE
almeno parziale smobilitazione dei meccanismi difensivi e distruttivi, in 
particolare i movimenti scissoti e le rigide proiezioni incrociate, che così 
comunemente contraddistinguono le situazioni di conflitto acuto. Ciò 
spiega perché la ctu possa in alcuni casi produrre, quale effetto per co­
sì dire “preterintenzionale”, una trasformazione anche significativa delle 
modalità comunicative e comportamentali tra i genitori, come abbiamo 
potuto accertare in una ricerca di follow-up di alcuni anni fa.15
15. Vedi Tamanza (2005, 2006).
16. La collaborazione sviluppata in particolare con i giudici della terza sezione del Tribunale or­
dinario di Brescia - in particolare con il contributo del Presidente Benedetto Macca - ha consentito, 
ben prima dell’entrata in vigore della nuova normativa sull’affidamento condiviso, di me Here a punto 
una forma standardizzata di quesito che in modo molto chiaro legittima e sostiene la realizzazione di 
una consulenza di impianto familiare. Esso assume ordinariamente la seguente formulazione: “Dica 
la ctu letti gli atti e i documenti di causa, sentite le parti e, in particolare, esaminati i minori, quale 
sia Fattuale condizione psicologica e fìsica degli stessi in riferimento al precedente vissuto familiare e 
alla attuale separazione e conflitto fra i genitori; verifichi l’atteggiamento del padre verso i figli anche 
e soprattutto in riferimento alla figura materna e, reciprocamente, verifichi quello della madre anche 
in riferimento alla figura paterna. Esaminerà e descriverà la ctu l’attuale rapporto tra i due coniugi 
e la capacità di ciascuno, nell’ambito della reciproca relazione, di realizzare, mantenere e consolidare 
la unità genitoriale nei riguardi dei minori; verificherà ancora la ctu l’atteggiamento dei rispettivi 
ascendenti paterni e materni (se esistenti) verso i minori e verso i due coniugi nonché di quelle per­
sone che, per vincoli di parentela, affinità e per la loro intima conoscenza delle parti siano in grado di 
fornire ogni adeguata informazione sulle vicende di causa”.
I 7. Tale orientamento, com’è incile osservare, è in lineare sintonia con la logica dell affidamento 
condiviso introdotta con la legge 54/2006.
Si tratta, insomma, di un lavoro clinico chiaramente differenziato dalle 
logiche e dalle strategie tipiche del contesto giudiziario, ma non a questo 
contrapposto. Anzi, è proprio la capacità di utilizzare le attese e la forza 
del contesto giudiziario che le famiglie stesse reclamano che costituisce 
una delle risorse più rilevanti e peculiari della ctu, a partire, ovviamen­
te, da una forte “alleanza di lavoro” che si deve costituire tra il giudice e il 
consulente. Alleanza che trova la più esplicita e cogente espressione nella 
formulazione del quesito che il giudice pone e che costituisce la premessa 
e la cornice che legittima e dà senso alla consulenza stessa.16 È cioè il giu­
dice stesso, ovvero il diritto con tutta la sua forza vincolante, ad assumere 
uno sguardo relazionale e a orientare l’ascolto dei bisogni del figlio (ov­
vero la tutela primaria del suo interesse materiale e morale) all’interno di 
una comprensione ampia e allargata della trama delle relazioni familiari, 
significativamente aperte allo scambio intergenerazionale. E ciò non allo 
scopo di formulare una valutazione di carattere psicodiagnostico e nem­
meno, in senso stretto, per valutare quale dei due genitori possa garantire 
le più adeguate condizioni per la cura e la crescita dei figli ed essere perciò 
il genitore affidatario/domiciliatario degli stessi, quanto piuttosto per ve­
rificare se e in che misura sussistono le condizioni che rendono possibile 
per il padre e per la madre esercitare congiuntamente e cooperativamente 
la responsabilità genitoriale.17

---

ESPERIENZE NELL’ASCOLTO DEL MINORE NEI PROCESSI DI SEPARAZIONE E DIVORZIO 
191
La traduzione operativa di un mandato così esplicitamente orientato 
all’analisi delle relazioni familiari comporta la messa in campo di un’in­
dagine multidimensionale e multimetodologica che prevede:
1. La raccolta di informazioni relative ai vissuti e alle percezioni delle per­
sone implicate (genitori e figli).
2. La produzione di informazioni a livello diadico e gruppale attraverso: 
- interazioni effettive tra ciascun genitore e i suoi figli;
- interazioni effettive tra entrambi i genitori insieme ai figli, strutturate 
attorno a compiti congiunti.
3. La discussione con la coppia genitoriale dei risultati emersi.
Nel corso degli anni abbiamo, come detto, messo a punto un proto­
collo operativo semistandardizzato che prevede, con la necessaria flessi­
bilità e gli adattamenti richiesti dalle specificità delle singole situazioni, i 
seguenti passaggi:
- primo incontro con la coppia genitoriale;
- incontri individuali con il padre e la madre;
- incontri con la coppia genitoriale;
- incontro con i figli;
- incontro congiunto con il padre e i figli ed eventuale visita domiciliare 
presso l’abitazione del padre;
- incontro congiunto con la madre e i figli ed eventuale visita domiciliare 
presso l’abitazione della madre;
- incontro congiunto con i genitori e i figli;
- incontri con le famiglie di origine di ciascun genitore;
- incontro conclusivo con la coppia genitoriale.
All’interno di questa procedura, com’è evidente, l’incontro/ascolto dei 
minore non è un evento asetticamente isolato, ma avviene all’interno di 
un percorso più ampio. Il minore “compare sulla scena” solo dopo che la 
storia familiare è già stata in gran parte rievocata e dipanata e che la rela­
zione di lavoro tra i genitori e il consulente è stata, per quanto possibile, 
intessuta. Ciò è particolarmente importante perché consente all’operato­
re che deve ascoltare il minore di aver acquisito con precisione il quadro 
relazionale - storico e attuale - all’interno del quale contestualizzare la 
“parola del minore” e può perciò con più facilità comprendere il senso 
più autentico della comunicazione e della posizione esplicitata dal mino­
re stesso. Tale modo di procedere rende più agevole la realizzazione di un 
ascolto che abbia le caratteristiche cliniche di cui abbiamo parlato e che, 
più precisamente, si contraddistingue per tre elementi:

---

192 
BAMBINI IN TRIBUNALE
1. Per quanto riguarda il che cosa ascoltare, l’attenzione si concentra non 
soltanto sull’espressione esplicita (parole e azioni) della posizione del mi­
nore, ma cerca di comprenderne i significati e i vissuti più profondi e di 
valutarli in relazione ai suoi bisogni e alle caratteristiche del suo funzio­
namento mentale.
2. Per quanto riguarda il come ascoltare, viene messo in atto un dispositivo 
che si dispiega e articola in momenti qualitativamente differenti (da solo, 
con ciascun genitore, con entrambi i genitori) con la gradualità, la misura e 
la mediazione di tecniche e strumenti che consentono al minore di sentirsi 
accolto e protetto, all’interno di un contesto esperienziale che lo avvicina 
alla sua realtà più autentica e favorisce l’espressione di pensieri e sentimen­
ti che possono essere spesso avvertiti come indicibili nella quotidianità.
3. Per quanto riguarda il perché ascoltare, diventa immediatamente eviden­
te come tale modo di procedere non abbia come unico obiettivo la presa 
d’atto “oggettivante” del punto di vista del minore sulla situazione che sta 
vivendo, quanto piuttosto di promuovere nel minore stesso una più precisa 
e serena “soggettivazione” della propria situazione e delle conseguenze che 
da essa derivano. In altre parole, la finalità di tale procedura di ascolto è 
di mettere in luce la posizione che il minore occupa all’interno del “gioco 
relazionale” cercando, laddove necessario, di ricollocarlo nella sua giusta 
posizione filiale, affinché tutti - in primo luogo i genitori - possano rico­
noscere i suoi veri bisogni.1*
18. Non va infatti dimenticato che, laddove sussiste un’elevata conflittualità tra i genitori con le 
conseguenti dinamiche invischiami e manipolatorie, i figli finiscono spesso inconsapevolmente per 
“occupare il posto/parlare dal posto” dei genitori e che tale assetto è il risultato adattivo/difensivo ri­
spetto al dolore determinato dall’in trai labili là della fine della relazione tra i genitori. A tale soluzione 
non è però estraneo il minore stesso che, identificandosi con la posizione difensiva individuata, finisce 
per misconoscere egli stesso i suoi propri bisogni.
19. Gli strumenti da noi più utilizzati nell’incontro individuale con i minori sono lo Sceno-test 
e la Doppia luna. Vedi Margola (2008).
20. Vedi Gennari, Tamanza (in corso di stampa).
21. Vedi Gozzoli, Tamanza ( 1998).
Come anticipato, l’ascolto del minore si avvale di tecniche e di strumenti 
differenti, in relazione al momento dell’ascolto (da solo o nell’interazione 
con i genitori) e alle sue abilità espressive e comunicative. A seconda dell’età 
si può così ricorrere all’osservazione comportamentale e del gioco libero o 
strutturato piuttosto che proporre momenti di colloquio, ma anche utiliz­
zare in un’ottica collaborativa test proiettivi e grafico simbolici.'9 Allo stesso 
modo, nell’incontro tra il minore e i genitori facciamo elettivamente ricorso 
a due strumenti: il Disegno familiare congiunto,18
 19
 20 nel caso in cui i figli sia­
no più piccoli, e il Family Life Space,21 nel caso i figli siano preadolescenti 
o più grandi. In entrambi i casi il ricorso a uno strumento aiuta non solo 

---

ESPERIENZE NELL’ASCOLTO DEL MINORE NEI PROCESSI DI SEPARAZIONE E DIVORZIO 
193
a mediare 1’incontro tra i partecipanti, ma per così dire costringe l’intero 
gruppo familiare a confrontarsi con un compito comune per sua natura 
non facilmente controllabile cognitivamente e sollecita così l’emersione 
della dinamica familiare. E proprio per tale ragione è proprio quest’ulti- 
ma fase dell’ascolto del minore all’interno della ctu quella per molti versi 
decisiva e più significativa. La parola/gesto che il figlio esprime in questo 
contesto, infatti, è particolarmente preziosa e illuminante, non solo perché 
essendo “prodotta” all’interno dell’interazione congiunta è più facilmente 
interpretabile, ma perché essendo prodotta in tale maniera diviene più ac­
cessibile e comprensibile ai genitori stessi che, occorre riconoscerlo, sono 
in definitiva i veri destinatari della parola del figlio, ma anche quelli che in 
queste circostanze spesso sono più in difficoltà ad ascoltarla c comprenderla.
Il caso di Roberto
Veniamo ora a illustrare un esempio di ascolto del minore realizzato all’in­
terno di una ctu condotta secondo l’impostazione teorico-metodologica 
precedentemente discussa.
Roberto è un ragazzo di quindici anni. Ha un fratello di tre anni più gran­
de, Francesco. La madre, quarantuno anni e di professione ristoratrice, e il 
padre, cinquantatré anni, invalido civile, hanno in corso una separazione 
giudiziale molto conflittuale. Il procedimento è stato intrapreso dalla ma­
dre e il giudice, nell’udienza presidenziale, ha provvisoriamente disposto 
l’affido dei figli22 e l’assegnazione della casa coniugale alla madre. Tali dispo­
sizioni non hanno avuto attuazione, poiché Roberto ha deciso di rimanere 
presso il padre e continua ad abitare con lo stesso presso la casa coniugale. 
La madre e Francesco, invece, dimorano presso l’appartamento annesso 
alla trattoria che la moglie gestisce coadiuvata dallo stesso figlio maggiore.
22. Anche il figlio maggiore era infatti al momento minorenne. Raggiungerà la maggior età nel 
corso del procedimento.
Le parole che Roberto esprime, rafforzate in modo plateale dal suo com­
portamento, sono chiare e inequivocabili: di fronte alla separazione dei ge­
nitori egli preferisce stare con il padre e chiede a tutti, giudice compreso, di 
essere ascoltato, ovvero di rispettare le sue scelte. Ha anche scritto una lettera 
al giudice nella quale chiede di essere sentito e rivendica il diritto di espri­
mere la propria opinione circa la decisione del suo affidamento. Il giudice 
dispone invece che il minore sia ascoltato all’interno di una ctu di orienta­
mento familiare, cogliendo immediatamente che le parole del minore, pur 
nella loro inequivocabile chiarezza, potrebbero non esprimere interamente 
i suoi bisogni. Roberto viene così incontrato all’interno di un percorso con- 

---

194
BAMBINI IN TRIBUNALE
sulenziale condotto secondo l’impostazione teorico-metodologica illustrata 
nel paragrafo precedente e, in particolare, viene incontrato più volte: da solo, 
con ciascun genitore, con il fratello maggiore e con l’intero nucleo familiare.
Vediamo in sintesi quanto è emerso in questo itinerario di ascolto.
Nell’incontro individuale Roberto si presenta come un ragazzo che esi­
bisce la propria “precoce adultità”: intelligente, apparentemente sicuro di sé, 
disposto al dialogo e alla discussione, ma assolutamente fermo sulle proprie 
convinzioni e scelte, anche quando è evidente che non sono logicamente 
del tutto argomentabili e sostenibili. Dietro questa immagine di maturità è 
però facilmente individuabile la posizione di una persona fortemente espo­
sta emotivamente, che si aggrappa in termini difensivi e autorassicuranti 
alle proprie rappresentazioni astratte e intellettualistiche per contenere e 
mantenersi a distanza dai propri bisogni e dai propri sentimenti.
In merito alla situazione che si trova a vivere, Roberto dispiega una 
narrazione molto ben articolata e coerente, centrata attorno ad alcune 
considerazioni sostenute con molta forza e rigidità.
Anzitutto ritiene di “essere abbastanza grande per decidere con chi vuole 
vivere” e chiede che tutti rispettino la sua decisione. Nella fattispecie la sua 
decisione di vivere con il padre nasce da due motivazioni molto precise:
1. Roberto ritiene che il padre abbia bisogno di lui, soprattutto perché, se 
lui non rimanesse con il padre, il padre si ritroverebbe in una situazione 
di abbandono. Ciò sarebbe molto ingiusto, perché “i figli devono aiutare i 
genitori” e perché non è il padre ad aver deciso di separarsi e quindi non de­
ve essere lui a subire le conseguenze negative e dolorose della separazione.
2. Roberto non vuole vivere con la madre perché la madre ha deciso di 
separarsi. Lui non ha nulla da rimproverare alla madre in quanto madre 
e riconosce che fino al giorno della separazione ella ha mantenuto un ot­
timo rapporto con lui, ma per Roberto la decisione di separarsi è ingiu­
stificata e non accettabile e il suo rifiuto di tornare dalla madre dipende 
unicamente da tale decisione.
Appare del tutto evidente come non solo Roberto sia profondamente in­
vischiato nel conflitto coniugale, ma come addirittura agisca nei confronti 
della madre la posizione del padre. Roberto cioè da una parte assume nei 
confronti del padre una sorta di atteggiamento protettivo e genitoriale e 
nei confronti della madre un atteggiamento rivendicativo e conflittuale.
Di fronte al tema della separazione non c’è possibilità per Roberto di di­
stinguere sul piano emotivo la propria posizione da quella del padre, ovvero il 
fatto che la separazione riguarda il legame coniugale e non quello genitoriale. 
Vi è in proposito la consapevolezza da parte di Roberto che si tratta di due 

---

ESPERIENZE NEI.VASCOLTO DEL MINORE NEI PROCESSI DI SEPARAZIONE E DIVORZIO 
195
piani distinti e che con il suo atteggiamento egli rivendica qualcosa che non 
è proprio della sua posizione di figlio, ma pertiene piuttosto alla posizione 
del marito, ma ciò rimane confinato in un ambito di pura argomentazione 
logica e teorica, senza alcuna presa sulla sua decisione attuale.
Tale schieramento deciso dalla parte del padre, configurabile come det­
to, quasi con una sostituzione al padre stesso nel conflitto con la madre, 
rappresenta una modalità attraverso la quale Roberto cerca di negare un 
vissuto di profondo disagio e dolore conseguente alla rottura dell’unità 
familiare che sollecita un profondo senso di abbandono.23 È del tutto evi­
dente, poi, che tale posizione di schieramento unilaterale influisce in modo 
molto rilevante sulle rappresentazioni cognitive di cui il minore si fa por­
tatore, determinando un’alterazione problematica della sua stessa parola.
23. Tale condizione di abbandono è esplicitamente attribuita alla condizione del padre, ma proprio 
tale attribuzione, insieme alle conseguenti considerazioni appena ricordate, svela con molta chiarezza 
come la vicinanza con il padre, mai manifestatasi in modo così forte durante gli anni precedenti, sia 
in realtà riconducibile a una forma di identificazione proiettiva.
24. E interessante ricordare che la madre non aveva incontrato Roberto dal giorno dell’udienza 
presidenziale, se non per brevi momenti di saluto, e che il figlio è stato accompagnato all’incontro dal 
padre, il quale (come poi confermato successivamente da lui stesso) ha atteso nervosamente e con 
impazienza la conclusione dell’incontro.
Il secondo momento del percorso di ascolto del minore è dedicato alle 
interazioni diadiche. Ciò consente di osservare in modo diretto le modalità 
attraverso le quali le persone gestiscono i loro rapporti; permette di raccoglie­
re conferme e smentite circa le informazioni emerse nell’incontro individuale 
e offre la possibilità di contestualizzare meglio le dichiarazioni del minore.
Le interazioni messe in atto nell’incontro tra il padre e il figlio confer­
mano ampiamente le prime valutazioni emerse. Appare di tutta evidenza 
la mancanza di una differenza generazionale: lo scambio comunicativo è 
caldo e fluido, contrassegnato da vicinanza e complicità. Ma è semmai il 
figlio che assume una funzione di guida e di orientamento decisionale, 
mentre il padre sembra quasi appoggiarsi al figlio, delegando a lui la con­
duzione dell’interazione.
Alla fluidità dello scambio comunicativo non corrisponde però una 
corrispettiva profondità dei temi trattati, nel senso che la vicinanza emo­
tiva tra padre e figlio si esplica nella ripetizione all’unisono di un mede­
simo copione e nella replica rigida di quanto affermato anche in sede di 
incontro individuale.
Pur non emergendo aperte svalutazioni della madre, si rivela comunque 
impossibile individuare all’interno dell’interazione spazi che consentano 
di immaginare un accoglimento della figura materna.
Il clima dell’incontro della madre con il figlio è, soprattutto nella fase 
d’esordio, caratterizzato da freddezza e tensione.24 Lo scambio interattivo 

---

196
BAMBINI IN TRIBUNALE
delinea immediatamente un chiaro posizionamento relazionale, assai fre­
quente qualora si determini un conflitto tra genitore e figlio adolescente: la 
madre esordisce con una sorta di “rimprovero” a cui il figlio reagisce con 
fastidio e aggressività. Al di là dell’apparente infelicità comunicativa, ciò 
delinea una chiara posizione asimmetrica tra genitore e figlio, una precisa 
e appropriata distinzione delle rispettive posizioni di ruolo e una riaffer­
mazione dei confini generazionali.
Nel seguito dell’incontro, infatti, lo scambio si rende più fluido e, pur 
mantenendosi su posizioni distanti e contrapposte, rende possibile l’emer­
sione e il trattamento di alcuni temi significativi.
Roberto chiede che la madre riconosca e rispetti il suo desiderio di vi­
vere col padre, al di là del fatto che le sue motivazioni in merito non siano 
condivise e lascia trasparire come ciò che rimane per lui inaccettabile è la 
decisione della madre di separarsi.
La signora Franca accoglie, sebbene con non poca fatica, la richiesta del 
figlio, senza però rinunciare alla propria prerogativa genitoriale, riafferman­
do la distinzione tra il rapporto con il figlio (e la sua richiesta che questo 
possa essere mantenuto e rilanciato) e la rottura del rapporto con il padre.
Anche in questo caso, però, non emergono spazi in cui possa essere evo­
cata costruttivamente la figura dell’altro genitore e prefigurata una seppur 
minima condivisione della responsabilità genitoriale.
L’incontro tra Roberto e Francesco era principalmente finalizzato a 
verificare se il legame tra i due fratelli potesse rappresentare una risorsa 
in grado di favorire e supportare il processo di svincolamento del minore 
dallo stallo conflittuale in cui si trova. In linea teorica, infatti, il legame 
fraterno può in queste situazioni rappresentare una grande risorsa nella 
misura in cui contribuisce a rafforzare la differenza generazionale e a de­
limitare e distinguere il sistema della fratria dalla coppia genitoriale.
È invece da subito evidente che tale possibilità è al momento piutto­
sto remota.
Tra i due fratelli, infatti, esiste una significativa vicinanza emotiva e an­
che una solidarietà di fondo. Il legame risulta essere però al momento poco 
praticabile poiché i due fratelli sono in una posizione speculare, entrambi 
invischiati nel conflitto dei genitori e schierati su fronti contrapposti. Ciò 
è abbastanza consapevole in entrambi i fratelli, che non riescono però 
autonomamente a liberarsi da tale posizione. Il loro scambio interatti­
vo non assume così aspetti conflittuali, ma tende a esitare in una sorta di 
evitamento reciproco.
Gli elementi finora emersi delineano in modo già abbastanza ricco 
il quadro d’insieme della situazione. L’incontro congiunto con l’intero 
gruppo familiare (i due genitori e i due figli) costituisce non solo un’ul­

---

ESPERIENZE NELL'ASCOLTO DEL MINORE NEI PROCESSI DI SEPARAZIONE E DIVORZIO 
197
teriore specifica occasione di verifica delle informazioni raccolte fino a 
questo momento, ma consente anche di mettere alla prova alcune ipotesi 
e di individuare risorse familiari residue. L’essere tutti presenti all’interno 
di uno spazio comune e alle prese con un compito congiunto evoca non 
tanto l’integrità della famiglia, quanto la condivisione e la collaborazione 
genitoriale necessarie per la crescita mentale dei figli.
Ai familiari è stata in questa circostanza proposta la realizzazione del 
Family Life Space, una tecnica grafico simbolica che mette in azione l’in­
tero gruppo familiare e che produce una rappresentazione dello stato delle 
relazioni e dell’organizzazione complessiva della famiglia. Attraverso tale 
compito familiare ogni persona è chiamata a rappresentarsi attraverso un 
simbolo e attraverso questo occupare un posto nello spazio familiare, così 
come può poi rappresentare gli altri e può collegarsi agli altri con linee che 
qualifichino il tipo di relazione. Il consulente chiede ai familiari di collo­
carsi nello spazio, dunque di prendere posizione, di situarsi, il che può av­
venire solo in relazione a ciò che è circostante, vale a dire la presenza degli 
altri membri familiari, di altre persone significative e delle organizzazioni 
sociali. Tutto questo (collocazione di sé e di altri significativi, indicazione 
della qualità dei rapporti) permette al consulente e alla famiglia di trovar­
si di fronte un lineamento familiare, una specifica fattezza, e di svelare in 
questo modo anche aspetti spesso latenti o non immediatamente presenti 
alla consapevolezza delle persone.
Nel nostro caso il lavoro effettuato pone in evidenza alcune informa­
zioni particolarmente rilevanti.
Anzitutto si evidenzia come il padre occupi una posizione sostanzial­
mente estranea e isolata dall’assetto relazionale complessivo. La confi­
gurazione delle relazioni familiari è infatti strutturata e sostenuta dalla 
posizione simmetrica della madre e di Roberto: una linea legame posta 
orizzontalmente nella parte inferiore del disegno, vera base e fondamento 
dell’intera organizzazione familiare (vedi figura 7.1).
Si può inoltre osservare che, mentre lo “schieramento” tra la madre e 
Francesco è fondato su un parziale riconoscimento da parte della madre 
della posizione autonoma e distinta del figlio (legame tra la madre, il suo 
lavoro e il lavoro/divertimento raffigurati da Francesco), non c’è un ana­
logo riconoscimento reciproco tra le posizioni del padre e le posizioni di 
Roberto. Segno questo che il loro “schieramento” è assai meno solido e 
vitale. Elemento questo ulteriormente rafforzato da un altro dato molto 
significativo, vale a dire il legame rappresentato da Roberto che unisce se 
stesso alla madre.
Si può inoltre notare come il vero elemento cardine di unione della fa­
miglia è Roberto: è solo lui, infatti, che pone dei legami che attraversano 

---

198
BAMBINI IN TRIBUNALE
gli schieramenti familiari (oltre a quello già ricordato con la madre, Ro­
berto connette se stesso con il fratello e pone un suo segno al centro dello 
spazio di vita familiare) e che introduce nella rappresentazione elementi 
della famiglia estesa (il rapporto con gli zii). Ed è ben comprensibile, quin­
di, come sia proprio lui la persona che più degli altri avverte la sofferenza 
provocata dalla rottura del legame coniugale.
L’esempio illustrato nelle pagine precedenti mostra come la realizzazio­
ne dell’ascolto del minore all’interno di un articolato dispositivo procedu­
rale, quale la Consulenza tecnica di orientamento sistemico-relazionale, 
renda possibile la comprensione del bisogno del minore stesso, ovvero 
l’emersione della motivazione più autentica (e inconsapevole) che ha 
determinato la presa di posizione del figlio. La considerazione dell’inte­
ra dinamica familiare, come è facile comprendere, conferisce alle parole 
di Roberto un significato assai differente rispetto al loro senso letterale/ 
fattuale. Leggendo clinicamente l’insieme delle informazioni prodotte 
nell’itinerario di ascolto familiare appare infatti molto chiaro il bisogno
D. Madre
Partecipanti
Presenze indicate Presenze indicate Presenze indicate Presenze indicate 
da Roberto 
da Francesco 
dal Padre 
dalla Madre
A. Roberto
B. Francesco
A5. Padre 
B8. Madre 
Cl 1. Francesco 
DI3. Lavoro
A6 .Sport 
B9. Lavoro 
CI 2. Roberto 
D14. Roberto
C. Padre
A7. Zii 
B10. Divertimento 
DI5. Francesco

---

ESPERIENZE NELL'ASCOLTO DEL MINORE NEI PROCESSI DI SEPARAZIONE E DIVORZIO 
199
sottostante alla “preferenza” espressa dal minore e alla sua richiesta di 
continuare a vivere con il padre. Esso, in altri termini, assume una palese 
“valenza sintomatica” che rischierebbe di rimanere del tutto misconosciu­
ta se l’ascolto del figlio fosse stato realizzato secondo una logica centrata 
sul “diritto del minore di esprimere il proprio punto di vista rispetto alle 
decisioni che lo riguardano”.
Non bisogna infatti dimenticare che Roberto è un adolescente che si 
presenta come un soggetto assai competente e capace, relativamente libero 
da problematiche personologiche e da sintomatologie psicopatologiche, 
apparentemente consapevole della situazione che sta vivendo e fortemente 
determinato a rivendicare il diritto alla propria autodeterminazione. Se 
non si procedesse a una “lettura clinica” della sua posizione, sarebbe diffi­
cile giustificare il rifiuto della sua richiesta di essere affidato al padre. Ma 
in questo modo si agirebbe un’evidente collusione con la sintomatologia 
dell’intero sistema familiare e ciò non corrisponde certo alla tutela dell’in­
teresse materiale e morale del minore.
E allo stesso tempo evidente che la questione, come spesso accade nei 
procedimenti giudiziali di separazione e divorzio, non si esaurisce definiti­
vamente nella determinazione formale e autoritativa dei termini materiali 
di esercizio della genitorialità (affidamento, regolazione delle frequentazioni 
ecc.). Tale determinazione, che è l’oggetto proprio dell’intervento giudiziario, 
è però fondamentale e particolarmente preziosa, proprio nella misura in cui 
riconosce all’interno della dinamica familiare la presenza di aspetti disfun­
zionali e sintomatici e, attraverso le proprie decisioni, pone le condizioni 
affinché essi siano riconosciuti anche dai familiari medesimi e si predispon­
ga così la possibilità di accedere a un contesto di aiuto nel quale affrontarli.
In quest’ottica e per queste finalità l’ascolto del minore può in molti casi 
assumere un valore assolutamente decisivo. È infatti quasi sempre il figlio, 
in queste circostanze, attraverso i suoi comportamenti e le sue parole, a 
essere il “portatore del sintomo familiare”. Sintomo che, solo attraverso la 
partecipazione e il coinvolgimento dei familiari all’interno del percorso 
di ascolto, può divenire a essi stessi accessibile e può così trovare una pie­
na comprensione da parte di chi è chiamato a decidere e, soprattutto, dai 
genitori, cioè dai veri destinatari della comunicazione del figlio.
L’ascolto del minore all’interno del Gruppo di parola (gdp)
Alla fine degli anni Novanta, nella scia degli strumenti professionali qua­
lificati per l’accompagnamento dei membri delle famiglie che vivono la 
transizione del divorzio, abbiamo approfondito l’esperienza dei Groupes de 

---

200 
BAMBINI IN TRIBUNALE
parole realizzati presso il Tribunale di Montréal dall’assistente sociale Lor­
raine Filion25 in Canada (Marzotto, 2000) e poi ripresa a Lione in Francia 
dalla psicoioga e mediatrice familiare Marie Simon (2007), presso i centri 
per la famiglia dell’Eco/e des parents.
25. L. Filion è esperta del Tribunale civile di Montréal, e da tempo ha avviato dei gruppi per ascol­
tare i figli dei separali nei processi di divorzio e per farli incontrare tra loro a parlare di quanto acca­
deva sotto i loro occhi, o dietro le porte delle loro case. Groupe de parole, per i bimbi delle elementari, 
Groupe confidences, per gli adolescenti, sono alcune delle denominazioni da lei utilizzate (Filion, 1999).
26. Simon, Marzotto, Montanari (2010).
27. Fanno parte dell’équipe di ricerca C. Marzotto, M. Bonadonna, P. Farinacci, E. Garbelli, A. 
Andreottola, C. Cenere, C. Fusar Poli e S. Giavara.
28. Per le analogie e le differenze con la realtà europea in questo campo, vedi Montanari (2007).
Dal 2005 a seguito di una formazione apposita per mediatori familiari 
esperti,26 abbiamo avviato dei Gruppi di parola presso il Servizio di psico­
logia clinica per la coppia e la famiglia dell’università Cattolica di Milano 
e in altre città del nord Italia, esperienza sulla quale abbiamo condotto 
successivamente una ricerca per l’approfondimento dei contenuti emer­
genti e del processo realizzato in venti sperimentazioni.27
Il Gruppo di parola è un congegno di quattro incontri di due ore ciascuno 
a cadenza settimanale, preceduto da un breve colloquio informativo con i 
genitori che ne chiedono l’iscrizione e seguito da un incontro per parlare del 
singolo bambino con papà e mamma. La seconda ora del quarto incontro 
vede la presenza dei padri e delle madri ai quali il gruppo legge una lettera 
appositamente redatta e a seguito della quale i genitori rispondono con un 
messaggio anonimo individuale. L’età prevista è tra i sei e i dodici anni per un 
massimo di otto/dieci bambini alla volta. Recentemente la sperimentazione 
ha visto l’avvio anche di gruppi di adolescenti tra i dodici e i sedici anni.28
Non si tratta di un gruppo terapeutico, non presupponendo uno stato 
patologico nei figli e data la brevità del percorso, ma di uno strumento pre­
ventivo e di supporto per “transitare” verso una modalità diversa di affron­
tare la separazione dei genitori - un evento assai critico nella vita di molti 
soggetti - senza rimanere intrappolati dal silenzio. In analogia alla parteci­
pazione alla mediazione familiare, anche la presenza in un Gruppo di parola 
può far fare l’esperienza di una soggettivazione, cioè offrire la possibilità di 
essere “protagonisti” di quanto accade, pur dovendo constatare che, come 
figli, non si possono cambiare le cose. Anzi potremmo già anticipare dalla 
ricerca, che uno degli effetti indiretti provocati dalla partecipazione al gruppo 
è quello di ridimensionare le fantasie dei figli di poter “far cambiare le cose”, 
ovvero lo scambio verbale tra i ragazzi li “rimette nel loro posto di bambini”.
Nel corso dei lavori ai partecipanti sono offerti diversi strumenti per 
esprimere i pensieri e mettere parola su quanto stanno vivendo. Le que­
stioni inerenti il divorzio dei genitori possono essere abbordate con Futi- 

---

ESPERIENZE NELL’ASCOLTO DEL MINORE NEI PROCESSI DI SEPARAZIONE E DIVORZIO 201
lizzo del disegno, una storia, il collage, una scenetta ecc. e ruotano attorno 
a spunti del tipo: “Perché i genitori si separano?”; “Come ci si sente quando 
i genitori si separano?”; “Chi decide la separazione?”; “Come ci sentivamo 
quando mamma e papà ci hanno detto che si stavano separando”; “I geni­
tori litigano?”; “Facciamo un collage sul conflitto”; “Con chi si può parlare 
della separazione di mamma e papà?”; “Cosa ti piace fare e fai con la mam­
ma e con il papà?” È evidente che il conduttore sceglie per ogni gruppo 
e per ogni incontro un tema/i temi specifici per quel gruppo, avendo in 
mente che l’obiettivo è quello di facilitare nei figli “il parlare della fami­
glia divisa” (Cigoli, 2007); ma al tempo stesso non ci dimentichiamo che 
l’altra finalità è quella di condividere/trovare insieme strategie buone per 
continuare a vivere in quella famiglia specifica! Malgrado la fatica, i bam­
bini sanno bene che non si può scegliere o cambiare genitori, come siamo 
soliti ricordare ai partecipanti, i quali - molto sollevati, ridono e aggiun­
gono “lo sappiamo, ma se avessi la bacchetta magica farei in modo che..
Il lavoro del Gruppo di parola è protetto dalla riservatezza in quanto 
i contenuti emergenti restano patrimonio confidenziale del gruppo e il 
conduttore non li riporta né al giudice, né all’eventuale inviante. Quan­
to invece i figli hanno bisogno di comunicare ai genitori viene trascritto 
nella lettera di gruppo che viene letta nell’ultima ora del quarto incontro 
alla presenza dei genitori invitati (e nella nostra esperienza quasi sempre 
copresenti), i quali a loro volta - in forma anonima — redigono un breve 
messaggio per i presenti allo scopo di avviare un dialogo utile per tutti.
L’analisi dei testi prodotti ci ha permesso di conoscere quali sono le tema­
tiche più ricorrenti nel dramma del divorzio e di raggrupparle in categorie. 
Abbiamo esaminato non solo i contenuti più frequenti, ma abbiamo scoperto 
quali richieste/proposte formulano i bambini nel gruppo, come recepiscono 
i mutamenti apportati dalla separazione quando si ha un’età variabile tra i 
sei e i dodici anni; quali attori sono chiamati sulla scena, come i figli parla­
no della separazione familiare, ovvero quali sentimenti vengono nominati e 
quali parole esprimono la dimensione della fiducia e della speranza.
La eterogeneità dell’età e del genere è una risorsa importante nel gruppo, 
perché a volte un sentimento che a undici anni non si osa più nominare è fa­
cilmente detto dai più piccoli, o viceversa le illusioni che rendono triste una 
piccola di sei anni vengono ridimensionate dalla saggezza dei più grandi.
Di cosa sipario nel gruppo
Nel corso del 2008/2009 il gruppo di ricerca afferente al Centro di ateneo 
studi e ricerche sulla famiglia e al Servizio di psicologia clinica dell’università 
Cattolica di Milano ha condotto una analisi della letteratura internazionale 

---

202
BAMBINI IN TRIBUNALE
sulle esperienze analoghe di gruppi per figli di separati, ha raccolto i dati 
strutturali sui primi venti gruppi e ha analizzato il contenuto delle lettere ai 
genitori. Successivamente è stata condotta un’analisi del processo di alcune 
sedute videoregistrate ed è stata compiuta un’analisi del contenuto dei testi 
scritti dai bambini e riposti nella scatola dei segreti e dei messaggi elabora­
ti dai genitori dopo aver ascoltato la lettera del gruppo (Marzotto, 2010).
Il tema di fondo che appare in quasi tutte le lettere dei bambini è l’espres­
sione, o meglio l’affermazione e la conferma aperta e chiara, dell’affetto 
che li unisce ai genitori, al di là della separazione o dei litigi. Quasi tutte 
le lettere parlano dell’amore, del voler bene, dell’affetto sempre vivo, che 
i figli nutrono per i loro genitori. Le lettere esprimono in modo molto 
esplicito e diretto il grande disagio emotivo per la separazione dei genitori. 
La tristezza come sentimento forte di tutti i bambini si mescola con tan­
te parole quali “stare male”, “sentirsi depressi”, sofferenza, rabbia, sentirsi 
soli. I partecipanti al gruppo - senza drammatizzare, ma pacatamente, 
nel corso dei quattro incontri, sostenuti dal gruppo e protetti dall’adul­
to affidabile che conduce il processo e presenzia al dialogo con i genitori 
- arrivano a scrivere: “Quando il papà e la mamma dicono che vogliono 
separarsi, i bambini: piangono, hanno paura e diventano tristi, si arrabbia­
no...”. Alcuni bambini arrivano a precisare il loro malessere “mi sento in 
ansia”, “soffriamo più di voi”, “i figli stanno male, anche fisicamente, vie­
ne il mal di pancia”, “ci si sente deboli” e verbalizzano finalmente che “la 
separazione deve essere liquidata”, “non voglio che la separazione esista”. 
Con la tristezza c’è la paura, una paura che spesso non ha aggettivi speci­
fici, paura e basta. E nominarla fa molto bene, fa sentire più leggeri, come 
diceva Angela sospirando, sdraiata sui cuscini, al termine della lettura dei 
messaggi scritti dai genitori!
Qua e là si parla di paura di qualcosa, “paura di parlare”, “paura dei 
litigi”, “paura delle urla”, “paura delle botte”, “le nostre paure sono che il 
papà o la mamma abbiano una nuova ragazza/ragazzo e quésta/o prenda 
il posto della mamma/papà”. Quando mai un minore potrebbe arrivare 
a comunicare al genitore che ha una “blonde” questo suo timore? Ma il 
gruppo dà questo coraggio e ti dice anche che però gli adulti fanno quello 
che vogliono; il gruppo ti richiama alla realtà e contemporaneamente ti 
autorizza a dire cose grosse!
Il litigio è per molti fonte di malessere:2’ “Genitori non litigate più perché 
i vostri figli stanno male!”. La paura emerge soprattutto quando il dissidio è 
verbale: “Non litigate al telefono, perché se no dite le parolacce e i bambini
29. Sappiamo infatti dalla letteratura che non è tanto la separazione all’origine del disagio nei figli, 
ma il permanere della conflittualità nella coppia, che alimenta il malessere nei figli a seconda dell’età 
c del genere (Cigoli, Giuliani, lafrate, 2002; Amato, 2000, 2001; Kelly, 2009). 

---

ESPERIENZE NELL'ASCOLTO DEL MINORE NEI PROCESSI DI SEPARAZIONE E DIVORZIO 203
si sentono molto tristi e viene da piangere..ma anche fisico “quando papà 
e mamma litigano i bambini si sentono depressi, si difendono dai piatti che 
cadono, soffrono e si nascondono perché hanno paura di essere picchiati, 
hanno paura, possono dire ‘smettetela’, ma hanno paura di essere puniti”.
Un altro tema assai ricorrente riguarda il bisogno dei figli di sapere e di 
essere informati. La frase “i bambini hanno bisogno di sapere che i genitori 
si separano e perché si separano” apre, per esempio, l’inizio di una lunga 
lettera. A questo bisogno chiaramente espresso si accompagna la necessità 
di sapere qual è il posto che i bambini occupano all’interno del conflitto di 
coppia e più in generale, delle relazioni familiari, laddove a chiare lettere 
è espressa l’insopportabilità del conflitto. Nelle parole scritte è frequente 
l’espressione del desiderio che il conflitto finisca o quantomeno diminui­
sca, in quanto fonte di disagio, di malessere, per le urla e gli strilli che ac­
compagnano la vita quotidiana.
Infine un argomento trattato nella metà dei contributi scritti è quel­
lo dei nuovi partner, già presenti nelle loro costellazioni familiari e con 
i quali la relazione non è sempre facile, se soprattutto si pensa che nella 
quasi totalità delle missive dei gruppi è espressa a chiare lettere la “fanta­
sia di una riconciliazione tra mamma c papà, anche in presenza di nuovi 
compagni e nuovi fratelli!”.
Scopo del Gruppo di parola è anche quello di permettere ai partecipanti 
di nominare gli aspetti positivi della separazione: “È bello perché ci sono 
doppi festeggiamenti per le nostre feste, i nostri compleanni, i cenoni.. 
della felicità ritrovata, “Né io né voi dovete vivere tra le urlate del vostro 
matrimonio!” e di condividere strategie positive per vivere la nuova si­
tuazione e farne partecipi i genitori, come la parola o... “le foto e gli og­
getti regalati, che ci tengono in contatto con i nostri genitori, soprattutto 
quando ci mancano”.
Un’analisi dei contenuti espressi individualmente
I messaggi segreti riposti nella scatola apposita e letti dal conduttore nell’ulti­
mo incontro sono stati analizzati attraverso una classica analisi del contenuto 
che ha portato all’individuazione di alcune categorie semantiche significative. 
Le dodici categorie individuate sono: 1) affetto filiale; 2) fantasia di ricon­
ciliazione; 3) nuovo assetto familiare; 4) rabbia e confusione; 5) tristezza e 
paura; 6) possibilità di accesso a entrambi i genitori c alle due stirpi; 7) senso 
di colpa; 8) il posto del bambino nella separazione; 9) episodi di vita fami­
liare positivi e negativi; 10) supporto esterno; 11 ) temi apparentemente non 
attinenti alla separazione; 12) espressione di sentimenti positivi.
Come è possibile vedere anche in questi testi individuali ricorrono i temi 

---

204
BAMBINI IN TRIBUNALE
espressi poi coralmente nelle lettere di gruppo (cui si è accennato sopra), 
ma oltre a questi, un’attenzione particolare è stata posta sulla “storicità 
dell’evento separativo”.
Obiettivo di questa riflessione sulla dimensione temporale è di verificare 
se il bambino è entrato in una dimensione prospettica che coinvolge il mu­
tamento o è rimasto “fissato” alla situazione irrecuperabile del passato o a 
quella dolorosa del presente. In questo modo si ottiene una ulteriore infor­
mazione sul vissuto dei figli, oltre che informazioni sull’evoluzione storica 
dell’evento separazione. Si vede in questo modo qual è l’ottica dei figli del 
divorzio, ovvero quanto spazio mentale è occupato da episodi del passato, 
fatti attuali o speranze/preoccupazioni per il futuro. A questo scopo appare 
sempre più efficace la partecipazione a un Gruppo di parola in questo pro­
cesso di “storicizzazione del divorzio”, o come ha riferito una madre nel col­
loquio successivo ai quattro incontri: “Mio figlio è cambiato [... ] dovrebbero 
esserci tanti gruppi così per tanti bambini [... ] ha dato a nostro figlio una 
posizione storica (con un passato, un presente e un futuro...)”.
Una delle funzioni del Gruppo di parola è quella di essere un luogo di 
elaborazione della vita familiare, un luogo dove mettere parola su vicende 
del corpo familiare e sui vissuti dei figli in particolare.30 Ciò di cui i figli 
sembrano aver particolarmente bisogno è di poter nominare alcuni episodi 
del passato (11%), numerosi fatti del presente (56%) e alludere a eventi 
futuri (33%) per recuperare una speranza. La dimensione del presente è 
illustrata nella sua valenza di fatica, ma anche di soddisfazione: “Io sono 
contento che sono al Gruppo di parola!”, “La separazione ha i suoi van­
taggi e svantaggi”, può scrivere qualcuno; “Mamma, papà, voglio sapere di 
più della vostra separazione”, riesce a chiedere in modo arruffato qualcuno 
su un micro bigliettino. 11 passato irrompe nel qui e ora del gruppo, come 
un tempo di grande fatica, ma anche di nostalgia: entrambi sentimenti 
presenti nei soggetti partecipanti al gruppo, a volte ignorati all’esterno.
30. Si fa qui riferimento all’analisi del contenuto dei testi redatti dai partecipanti a venti gruppi 
di parola oggetto della indagine presentata nel volume a cura di C. Marzotto (2010).
Coloro che si pongono come soggetti competenti sulla scena della fa­
miglia divisa e si chiedono: “Qual è il mio posto nella separazione?” non 
possono fare a meno di manifestare rabbia per non conoscere per tempo i 
cambiamenti nella loro vita quotidiana, o senso di confusione per non essere 
stati sufficientemente informati. “Quando la mamma va a casa del papà, 
litigano e io sono lì e sto male”, “Io non voglio che la tua fidanzata venga a 
vivere con te per una serie di motivi. Mi sta molto simpatica, ma se viene 
a vivere con noi, tu sarai sempre al lavoro e sarà lei a rimanere a casa con 
noi, a dirci cosa fare, come se fosse nostra mamma..

---

ESPERIENZE NELL’ASCOLTO DEL MINORE NEI PROCESSI DI SEPARAZIONE E DIVORZIO 205
Infine abbiamo notato che la variabile possibilità di accesso a entrambi 
i genitori e alle due stirpi ricorre congiuntamente all’espressione di senti­
menti positivi verso i genitori: troviamo infatti messaggi che esprimono 
il riconoscimento, da parte dei figli, del positivo legame con i genitori e 
con le famiglie d’origine, legame sopravvissuto al conflitto di coppia. È 
come se nel gruppo i figli si sentissero autorizzati a esprimere il piacere e 
la soddisfazione per la continuità della relazione con tutti gli adulti impor­
tanti della loro vita. A differenza di un’intervista individuale, nel contesto 
del gruppo il minore è più protetto, può restare in silenzio o nascondersi 
nell’anonimato del messaggio, e sentirsi autorizzato a nominare qualcosa 
che altrimenti sarebbe indicibile con papà e mamma in quanto fonte di 
sofferenza per loro o per i nonni.
A nostro parere questa variabile sembra particolarmente significativa 
in quanto conferma il fatto che, in questo luogo “confidenziale” e costruito 
apposta per loro, i figli possono mettere parola su bisogni non nominabili 
e quasi impossibili da riconoscere dalle due stirpi a volte convinte della 
esclusiva bontà della propria cultura!
La partecipazione al Gruppo di parola aiuta i figli di separati a elabo­
rare il nuovo assetto familiare, a prefigurarsi un futuro vivibile, a chiarirsi 
la nuova geografia familiare. La variabile nuovo assetto familiare ricorre 
spesso nei biglietti scritti dai bambini e tratta la tematica delle due case, i 
nuovi compagni di papà e mamma con uno stile a volte anche molto sim­
patico “Mia mamma voleva bene a mio papà, ma mio papà era già sposato 
con un’altra signora”, scrive perplesso un bambino.
L’analisi dei messaggi segreti evidenzia chiaramente che i figli del di­
vorzio si assumono responsabilità onerose verso i propri genitori e sono 
molto “attivi” nel processo separativo, ovvero si sentono partecipi della 
situazione - anche quando alcuni genitori pensano che... “lui è piccolo 
e non capisce”! Un quarto dei partecipanti arriva anche ad auspicare una 
migliore collaborazione/comunicazione tra papà e mamma e a reclamare 
l’accesso libero a entrambi i genitori. “Vorrei stare con tutti e due; vorrei 
vedervi insieme nello stesso momento, senza che voi discutiate; vorrei es­
sere libera di esprimere le mie opinioni e discuterne senza avere paura di 
offendervi!” Il diverso stile educativo tra padre e madre, ma a volte anche 
tra le due stirpi - quella materna e quella paterna -, è un altro dei temi 
emergenti, dei nodi da sciogliere, che nei quattro incontri trova spazio e 
tempo sufficiente per essere nominato e dipanato.
L’espressione della rabbia e della confusione presente nei confronti del­
la situazione (nel 29% dei messaggi segreti) è quasi sempre accompagnata 
dall’interrogativo del figlio rispetto alla sua collocazione sulla scacchiera 
familiare (tema presente nel 28% dei messaggi). A nostro parere questa 

---

206
BAMBINI IN TRIBUNALE
espressione dei bisogni di essere informato, di non essere gravato di eccessi­
ve responsabilità nei confronti degli adulti che li dovrebbero proteggere e di 
quanta tristezza i figli provano per la loro condizione è opportunamente tra­
smessa attraverso la voce del gruppo e permette di ricevere, nei messaggi dei 
genitori, la conferma che essi sono ancora amati c possono contare su di loro.
Un tema che risalta in quasi tutte le lettere riguarda il conflitto dei 
genitori: “Perché gli adulti devono litigare sempre?”, le sue conseguen­
ze dolorose: “I bambini quando i genitori litigano si sentono arrabbiati”, 
“Quando vi sentiamo litigare ci fa male il cuore”, “Non è giusto che voi 
litighiate e noi bambini soffriamo” contenuti finalmente verbalizzabili in 
gruppo ai genitori.
Dall’analisi invece dei 141 messaggi redatti dai genitori che hanno preso 
parte all’ultimo incontro (di cui non parleremo in questa sede) ci preme 
solo soffermarci su una variabile trasversale, ovvero la scelta del pronome 
personale utilizzato dal genitore per redigere il suo messaggio (uso del noi, 
dell’io, entrambe le formule, uso del soggetto impersonale).
Abbiamo potuto registrare la visibile soddisfazione nel gruppo per i 
messaggi in cui è stato utilizzato il noi, e dove l’interlocutore era il gruppo. 
Dovreste vedere le facce sorridenti dei partecipanti alla lettura di messag­
gi del tipo: “Certo è che le vostre parole sanno veramente colpire forte e 
duro!! È chiaro che state soffrendo e la colpa è solo e ripeto solo nostra 
[....] Anche se in forma strana o solo diversa dalle altre famiglie, ci siamo 
e saremo sempre al vostro fianco”. Questi contenuti arrivano ai figli che in 
gruppo si autorizzano a dialogare con i genitori, senza timori o vergogne 
in quanto c’è sempre un altro più grande o più coraggioso che metterà 
parole sui sentimenti che sta provando anche lui.
Conclusioni
Come chiarito nella brochure di pubblicità del nostro Servizio per la cop­
pia e la famiglia, un Gruppo di parola serve per prevenire una possibile 
emarginazione di questa popolazione di figli di separati che a volte si sente 
diversa dagli altri o “viene trattata” in modo diverso.
Intende offrire a chi è presente, ma anche alla famiglia allargata, un’oc­
casione per condividere questa esperienza della separazione con chi si trova 
a vivere situazioni analoghe e sentirsi meno isolato (in questo possiamo 
riscontrare alcune delle finalità del mutuo aiuto, con la differenza, tra le 
altre, che qui però il conduttore è determinante e il tempo breve!).
Parlare in un gruppo di pari è molto utile per chiarire le percezioni a 
volte “distorte” che i figli hanno degli eventi familiari e chiarificare loro i 
malintesi rispetto alla separazione dei genitori (per esempio, per quanto

---

ESPERIENZE NELL'ASCOLTO DEL MINORE NEI PROCESSI DI SEPARAZIONE E DIVORZIO
207
riguarda la colpa) e così permettere loro di sgomberare la testa da dubbi, 
perplessità su fatti poco esplicitati dai grandi, dubbi che “rendono sordi 
quando la maestra fa il dettato”, come ci diceva Margherita, sette anni.
Oltre alla nominazione del problema ai partecipanti è offerta anche la 
possibilità di reperire modalità concrete per fronteggiare situazioni dif­
ficili connesse con la condizione di figli di separati: e questo non è poco, 
ma valorizza le competenze dei figli di qualunque età o condizione sociale. 
L’incontro finale, ma ancor prima il sapere che i due genitori hanno firmato 
l’autorizzazione a partecipare a un gruppo sulla separazione, favorisce una 
migliore comunicazione tra figli e genitori divisi. A questo scopo assai utili 
sono i libri letti in gruppo e lasciati in visione ai genitori in sala d’aspetto.31
31. Questo dialogo è facilitato, anche in corso d operà, dall’uso di libri appositi per bambini o 
ragazzi per parlare del divorzio. Ne abbiamo censiti sessantatré in italiano e numerosi sono quelli 
pubblicati in Francia e in Inghilterra con riferimenti culturali al contesto locale. Alcuni sono desti­
nati a essere utilizzati dai soli genitori per facilitarli nel loro tentativo di spiegare e rendere accettabile 
al figlio i diversi cambiamenti che questi deve affrontare nel corso e a seguito della separazione. Altri 
sono appositamente per i figli e sono più o meno illustrati. La maggior parte dei libri sono rivolti al­
la fascia d’età dai sei ai dodici anni: in questo numero sono inclusi i libri per i genitori, poiché sono 
strutturati per essere letti con i figli. Dal punto di vista del genere narrativo, quello realistico è il più 
presente, rispetto a racconti fantastici, favole e metafore, a libri pedagogici che forniscono consigli e a 
quelli per i più piccoli solo illustrati. Tra le tematiche più trattate (ne abbiamo evidenziate quindici) 
la più ricorrente è il sentimento di paura c il racconto del cambiamento del rapporto con i genitori 
prima c dopo l’evento separazione.
Si iscrive un figlio a un Gruppo di parola per offrirgli un contesto suffi­
cientemente neutro e accogliente dove poter esprimere i sentimenti com­
plessi rispetto all’evento critico separativo della coppia genitoriale; neutro 
nel senso che quanto viene raccontato non finisce altrove. Come veniva 
sottolineato a Parigi nel giugno 2009, al Convegno internazionale del Fo­
rum europeo dei centri di formazione alla mediazione familiare, l’ascolto 
del minore non è utile o inutile, facile o difficile in sé, ma quello che è in­
dispensabile è sapere cosa farsene di quanto ci viene detto, per non giudi­
care i genitori, non rendere onnipotente il figlio e non tradirne la fiducia!
Crediamo infatti che una risorsa come il Gruppo di parola possa essere 
uno strumento utilizzabile in modo integrato nella rete di sostegno alle fa­
miglie che vivono la transizione del divorzio da parte della comunità locale. 
Una via semplice ma efficace per soddisfare il bisogno di accedere sia a mam­
ma sia a papà, ma anche per supportare lo svolgimento della cogenitorialità.
Inoltre per la sua leggerezza il Gruppo di parola ci pare particolarmente 
adeguato a adempiere molti dei bisogni dei figli con genitori divorziati, 
figli desiderosi di continuare a usufruire di una genitorialità condivisa, 
anche se diversa (si veda a questo proposito lo spazio offerto ai parteci­
panti affinché possano nominare ciò che amano fare con l’uno e con l’al­
tro genitore); ragazzi che chiedono in modo più o meno esplicito di poter 
contare sulle due stirpi e di continuare a portare con fierezza il cognome 

---

208
BAMBINI IN TRIBUNALE
del padre, pur in presenza di un nuovo compagno della madre. Invece che 
farci raccontare ciò che i figli pensano del divorzio della coppia genitoriale, 
grazie al gruppo e al contesto sufficientemente strutturato cerchiamo di 
renderli capaci di mettere a fuoco un pensiero, tradurlo a livello simbolico 
(in immagini o in parole) e comunicarlo direttamente all’interlocutore, 
incrementando la loro soggettività, migliorando la loro autostima, come 
hanno dimostrato le prime ricerche sul tema.32 Tra i temi sui quali prose­
gue la nostra pratica e la nostra ricerca è proprio quello di approfondire i 
cambiamenti prodotti nelle famiglie che abitano sotto due tetti, a seguito 
della partecipazione dei figli al Gruppo di parola, o comunque senza im­
maginare una relazione di causa effetto, intendiamo mettere in luce che la 
possibilità di un figlio di poter dialogare su quanto vive e su ciò che agita 
il suo cuore lo fa cambiare, gli permette di prendere le distanze da quello 
che avviene sotto i suoi occhi, gli fornisce la capacità di escogitare strategie 
di sopravvivenza e tranquillizza sia gli adulti sia i minori coinvolti nella 
difficile transizione familiare.
32. Simon Guenivet (2007) ha verificato che i figli di coppie divise che avevano partecipato a gruppi 
di parola presentano livelli di autostima pari a quelli dei figli di famiglie intatte.
Per esempio, un gruppo, nel 2008, ha costruito a partire da alcune parole 
stimolo questa storia, che un singolo bambino non so se sarebbe riuscito a 
costruire da solo: nella sua drammaticità ma anche nella sua ironia, questa 
è stata fotocopiata e messa nelle cartelline da portare a casa e commentare 
con papà e mamma (vedi box 7.1)1
Box 7.1 Lettera ai genitori
C’era una volta una famiglia di fantasmi con i genitori separati; 
i cinque bambini di nome Gaia, Senza Nome, Nessuno, Sky, Ronaldino 
hanno paura di cadere, perché non sono tenuti dalla mamma e dal papà.
I piccoli fantasmi non volano via, 
perché hanno paura che i genitori diano loro le botte per aver disobbedito. 
Sky per consolarsi aveva comprato un orsacchiotto di nome Natalino 
e Gaia ha comprato un bambolotto che ha le lacrime vere, 
Nessuno ha comperato un pipistrello che rappresenta il papà 
e un pinguino che rappresenta la mamma, 
Senza Nome giocava a basket per consolarsi.
Dopo una giornata di litigi 
papà ebbe un infarto e la mamma vomitò per tutta la notte. 
C’è chi dice che i bambini scapparono e inventarono i Gruppi di parola. 
I bambini del Gruppo di parola: Alessandro, Francesca, 
Giorgio, Matteo, Sergio.

---

ESPERIENZE NELL'ASCOLTO DEL MINORE NEI PROCESSI DI SEPARAZIONE E DIVORZIO 209
Riferimenti bibliografici
Amato, P.R. (2000),“The consequences of divorce for adults and children”. In Journal 
of Marriage and the Family, 62, pp. 1269-1287.
Amato, P.R. (2001), “Children of divorce in the 1990s; an update of the Amato and 
Keith (1991) meta-analysis”. In Journal of Family Psychology, 152, pp. 355-369.
Boshier, P., Steel-Baker, D. (2007), “Invisible parties: Listening to children”. In Fa­
mily Court Review, 45, pp. 548-559.
Cigoli, V. (1998), Psicologia della separazione e del divorzio. Il Mulino, Bologna.
Cigoli, V. (2007), “Teorie e consuetudini come fonte di problemi. Verso una perizia 
sistemica”. In Cigoli, V., Gulotta, G., Santi, G. (a cura di), Separazione, divorzio 
e affidamento dei figli. Giuffrè Editore, Milano, pp. 263-340.
Cigoli, V., Galimberti, C., Mombelli, M.( 1988), Il legame disperante. Raffaello 
Cortina, Milano.
Cigoli, V., Giuliani, C., Iafrate, R. (2002), “Il dolore del divorzio: adolescenti e 
giovani adulti tra riavvicinamento e distacco alla storia familiare”. In Psicologia 
Clinica dello Sviluppo, 4, pp. 423-442.
Clark , A. (2005), “Listening to and involving young children: A review of research 
and practice”. In Early Child Development and Care, 175, pp. 489-505.
Dolto, E (1988), Quando i genitori si separano. Tr. it. Mondadori, Milano 1991.
Emery, R. (2004), La verità sui figli e il divorzio. Tr. it. Franco Angeli, Milano 2008.
Filion, L. (1999), “Pour soulager le coeur des enfants du divorce”. In Service sociale, 
40, pp. 300-307.
Gennari, M., Tamanza, G. (in corso di stampa), Il Disegno Familiare Congiunto. 
Tecniche di analisi e applicazioni cliniche.
Gozzoli, C., Tamanza, G. ( 1998), Il Family Life Space. L’analisi metrica del disegno. 
Franco Angeli, Milano.
Guenivet, M.S. (2007), La place et la parole de l’enfant dans les transitions familia les. 
Tesi di dottorato non pubblicata, Università upmf, Grenoble.
Jenkins, J.J. (2008), “Listen to me! Empowering youth and courts through incre­
ased youth participation in dependency hearings”. In Family Court Review, 46, 
pp. 163-179.
Kelly, I. (2009), “Le conseguenze della separazione e del divorzio sui figli: spunti di 
ricerca sulle esigenze dei figli”. In Melina, L., Anderson, C.A. (a cura di), Olio 
sulle ferite. Cantagalli, Siena, pp. 21-39.
Margola, D. (2008) (a cura di), Tecniche psicologiche d’indagine clinica. Franco An­
geli, Milano.
Marzotto, C. (2000), “Il lavoro di gruppo con bambini appartenenti a famiglie di­
vise”. In Politiche sociali e servizi, 2, pp. 387-403.
Marzotto, C. (2007), “Appartenere alle due stirpi: i gruppi di parola per figli di cop­
pie separate”. In Studi Interdisciplinari sulla Famiglia, 12, pp. 342-357.
Marzotto, C. (2010) (a cura di), Gruppi di parola per figli di genitori separati. Vita 
e Pensiero, Milano.
Marzotto, C., Tamanza, G. (2003), “La mediazione e la cura dei legami familiari”. 
In Scabini, E., Rossi, G. (a cura di), Rigenerare i legami: la mediazione nelle rela­
zionifamiliari e comunitarie. Vita e Pensiero, Milano, pp. 71-104.
Marzotto, C., Telleschi, C. (2000), Comporre il conflitto genitoriale. La mediazione: 
metodo e strumenti. Unicopli, Milano.
Montanari, I. (2007), Separazione e genitorialità, Esperienze europee a confronto. 
Vita e Pensiero, Milano.

---

210 
BAMBINI IN TRIBUNALE
Sabel, E. (2009), “Review of Listening to children. A practitioner’s guide”. In Child 
and Adolescent Mental Health, 14, pp. 159-159.
Scabini, E., Cigoli, V. (2000), Il famigliare. Relazioni, simboli e transizioni. Raffaello 
Cortina, Milano.
Simon, M.G., Marzotto, C., Montanari, I. (2010), “La parola e il gesto: un’ana­
lisi del processo nei gruppi di parola per figli di genitori separati”. In Cigoli, V., 
Gennari, M.L. (2010) (a cura di), Close Relationships and Community: An Inter­
national Perspective. Franco Angeli, Milano.
Tamanza, G. (2005), “La consulenza tecnica di impianto familiare. I risultati di un’in­
dagine clinico-sociale (2001-2004)”. Relazione presentata al Convegno Psicologia 
e Diritto. Milano, 15 aprile.
Tamanza, G. (2006), “Trasformative results in child custody evaluation”. Relazione 
presentata alla 5'h Conference of International Academy of Family Psychology, 
Cardiff, 10-13 giugno.
Warshak, R.A. (2003), “Payoffs and pitfalls of listening to children”. In Family Re­
lations, 52, pp. 373-384.
Weatherall, K., Duffy, J. (2008), “Are we listening to children? An examination of 
the child’s voice in social work reports to the court following parental separation 
disputes”. In Child Care in Practice, 14, pp. 275-292.

---

8_____________________ ___________
Ascoltare il minore: 
una proposta operativa
Marisa Malagoli Togliatti, Anna Lubrano Lavadera, Rosa di Benedetto
Introduzione
Secondo la normativa vigente, come abbiamo visto nei capitoli precedenti, 
il minore può essere ascoltato sia direttamente dal giudice, sia indiretta­
mente avvalendosi di esperti.
Generalmente, nei procedimenti di separazione o divorzio consensuali, 
agiti presso il Tribunale ordinario, viene dato per scontato che se non ci sono 
elementi particolari da approfondire, i genitori (parti in causa nel procedi­
mento) “rappresentano” anche la volontà dei figli e il giudice non provvede 
a interpellarli anche se hanno già compiuto dodici anni. La questione non 
è di secondaria importanza perché è pur vero che la famiglia deve essere la­
sciata libera di gestire la riorganizzazione dei rapporti dopo la separazione, 
ma in alcuni casi sarebbe opportuno offrire una consulenza ai genitori di 
tipo psicopedagogico soprattutto quando padre e madre o per “proteggere” 
i figli o perché troppo impegnati nella vicenda separativa hanno difficoltà a 
informarli, a consultarli, ad ascoltare i loro vissuti e i loro bisogni. Informa­
zioni parziali, contraddittorie e contrastanti o vere e proprie “bugie” fanno 
sì che in certe situazioni i figli possano non avere gli elementi necessari a 
trovare spiegazioni per le trasformazioni intervenute nella loro vita e soprat­
tutto possano non essere in grado di elaborare i cambiamenti in cui sono 
coinvolti e le eventuali difficoltà connesse alle diverse forme di convivenza. 
Se poi, anche in caso di separazione consensuale, i genitori continueranno 
a rapportarsi in modo conflittuale, i figli potranno essere “messi in mezzo”, 
“triangolati”, o impegnati in rapporti difficili con l’uno o l’altro genitore 
senza avere avuto a disposizione gli strumenti e i mezzi necessari a orientarsi 
nel labirinto emotivo e relazionale che li circonda.
Ricordiamo l’orientamento dell’insigne giurista Arturo Carlo lemolo 
che paragonò la famiglia a “un’isola che il mare del diritto può solo lam-

---

212
BAMBINI IN TRIBUNALE
bire” per sottolineare che in ambito giuridico ci si muove in genere nella 
direzione di non “giuridificare” i rapporti interpersonali e in particolare 
la struttura familiare.
Nonostante quanto rilevato sulle difficoltà relazionali che possono in­
sorgere anche nelle separazioni consensuali e in coerenza con il principio 
della non ingerenza da parte del tribunale, osserviamo che in genere nelle 
separazioni consensuali ci si trova di fronte a genitori che, nonostante le 
apparenze negative dovute magari a tattiche difensive, nonostante le diffi­
coltà, hanno sufficienti risorse per superare la crisi e riescono a preservare 
le qualità affettive del rapporto con i propri figli. Questi genitori riescono 
a ritirarsi dal conflitto per tutelare il figlio e possono fruire positivamen­
te dell’intervento di mediazione familiare per la ricerca di una soluzione 
concordata nello svolgere le loro funzioni. La serenità dei figli prevale sulla 
rabbia e il dolore verso l’altro. Sembra possibile in questi casi non proce­
dere da parte del sistema giudiziario con interventi invasivi che riguardino 
direttamente il minore, in quanto le dinamiche conflittuali restano con­
finate agli adulti e il giudice può dedicare la propria attenzione ad aspetti 
logistici e di opportunità, a calcoli economici e alla ricerca di una soluzione 
complessivamente bilanciata (Martinelli, 2009, p. 9).
La questione è diversa nei procedimenti contenziosi dove c’è un con­
flitto legale fra i genitori su tematiche che concernono il figlio, relative non 
solo all’affidamento e al mantenimento, ma anche ai differenti modelli 
educativi. In tali situazioni l’ascolto attraverso quello che viene rappresen­
tato dai genitori in genere non è sufficiente in quanto “ci si trova di fronte 
a coppie in cui persiste una scarsa consapevolezza dei rischi che corrono 
i figli”. Sono “genitori poco consapevoli”, “per i quali la separazione apre 
scenari di contrapposizione nei quali i bambini vengono lasciati di fatto 
soli. L’interesse del minore non può essere tutelato se non trasformando 
il tribunale in un luogo di ricostruzione delle relazioni personali e di ine­
dita riprogettazione di un modello familiare variabile, sostenuto dalla re­
gola delle compatibilità anziché da quella dei contrasti opposti”. Ancora 
più difficile è il lavoro processuale con “la genitorialità perduta” termine 
attraverso cui Martinelli indica “il gruppo delle situazioni peggiori, quelle 
in cui la ricerca di genitorialità incontra il vuoto”. “Ci sono genitori che, 
tutti presi da nuovi innamoramenti e da nuovi sogni, vorrebbero lasciarsi 
dietro i figli del primo matrimonio come frutto sbagliato di un errore da 
cancellare; e si scontrano sui figli non per conquistarli, ma per abbando­
narli” (Martinelli, 2009, p. 9). I figli possono diventare una sorta di im­
magine narcisistica da confermare come propria continuazione e riflesso 
e, comunque, rischiano di non essere visti nei loro reali bisogni e diritti.
L’attenzione, in tali situazioni, si sposta dal “se” ascoltare al “come” 

---

ASCOLTARE IL MINORE: UNA PROPOSTA OPERATIVA 
2 13
ascoltare il minore (Pazè, 2003), partendo dal presupposto che la finalità 
del detto ascolto, come discusso nei capitoli precedenti, è “informativa” 
riguardo alle sue opinioni, desideri ed emozioni (Pazè, 2003; Bucci, 2010) 
e contribuisce, ma non determina, il convincimento del giudice, né costi­
tuisce una prova. L’ascolto in questi procedimenti, infatti, non è né una 
testimonianza, né un interrogatorio, per cui non si è alla “ricerca della 
verità”, ma di come una specifica situazione relazionale e ambientale sia 
vissuta dal minore e in che modo sia possibile facilitare il mantenimento 
dei suoi rapporti con entrambi i genitori.
L’ascolto del minore nei procedimenti giudiziari
Nel rilevare la carenza di procedure specifiche per l’ascolto del minore in 
sede civile è stata evidenziata anche una differenza tra modus operandi 
del Tribunale ordinario e del Tribunale dei minori. Mentre nella prassi del 
Tribunale ordinario si tende a privilegiare l’ascolto indiretto, il Tribunale 
dei minori si è spesso orientato verso l’ascolto diretto avvalendosi di giu­
dici onorari (vedi capitolo 3 in questo libro).
Il rischio, secondo Fadiga (2006), è che l’ascolto del minore da parte 
dei giudici, secondo la recente normativa, sia considerato “una frettolosa 
e fastidiosa formalità processuale”, una procedura da attuare senza alcun 
interesse ma solo per obbligo di legge. Altro rischio è quello della mancanza 
di specializzazione del giudice che si traduce in mancanza di sensibilità e 
in difficoltà nel relazionarsi col minore stesso. Inoltre al giudice mancano 
informazioni riguardo al contesto relazionale e alle modalità secondo cui 
si verificano i rapporti familiari, per cui le indicazioni che possono ricavar­
si dal colloquio col minore risultano decontestualizzate e quindi parziali. 
Più complesso inoltre, come abbiamo visto è l’ascolto del minore che non 
abbia compiuto i dodici anni in quanto oltre al problema della valutazione 
delle sue capacità di discernimento (valutazione che richiede competenze 
di psicologia dell’età evolutiva), i giuristi stessi sottolineano la necessità di 
non recare danno o comunque turbamento al bambino.
Per ovviare a tali problematiche, il giudice può delegare l’ascolto del 
minore agli operatori dei Servizi sociali o nominare un esperto (psicolo­
go o psichiatra) in qualità di consulente tecnico d’ufficio. Il consulente è 
un ausiliario di integrazione della conoscenza e dell’attività del giudice al 
quale però non spetta alcun potere decisionale (Cigoli, 1997).
La delega dell’ascolto al Servizio pone una serie di problematiche dal 
punto di vista procedurale, problematiche che sono state affrontate nel ca­
pitolo 3; per quanto riguarda gli operatori bisogna ricordare che l’ascolto 

---

214
BAMBINI IN TRIBUNALE
non è mai fine a se stesso e va inserito nel sistema organizzativo dei Servizi. 
Il Servizio sociale nasce, infatti, “a servizio” del contesto territoriale in cui 
opera e non come consulente del giudice (Re, Vicini, 2005). Pertanto, lo 
psicologo o l’assistente sociale non riceve la delega direttamente dal giudice 
ma dal Servizio, ovvero dal sistema organizzativo di cui fa parte (tali pro­
blematiche, come vedremo, non si riscontrano nella Consulenza tecnica 
d’ufficio). Questi problemi a un metalivello rimandano al rischio di una 
sovrapposizione di funzioni svolte dal Servizio. Lo stesso Servizio, infatti, 
nel corso del procedimento giudiziario può essere incaricato del sostegno 
o ancora del monitoraggio, svolgendo indagini socioambientali sul nucleo 
familiare. Il problema riguarda la compatibilità di queste diverse funzioni 
con quelle relative all’ascolto inteso nel senso più ampio come strumento 
di conoscenza delle sue esigenze affettive e relazionali, delle sue aspirazioni 
e inclinazioni. La questione diventa ancora più spinosa se consideriamo che 
interventi con finalità tanto differenti possano essere svolti dallo stesso ope­
ratore. Questa confusione di livelli può minare il presupposto dell’ascolto 
stesso, ovvero la costruzione di un rapporto fiduciario tra minore e opera­
tore soprattutto se costui, incaricato anche delle altre funzioni da parte del 
Servizio, non può adeguatamente informare il minore dello scopo e delle 
conseguenze del colloquio. In tal senso è necessaria una differenziazione 
tra gli interventi clinici di valutazione e di controllo se coesistenti nel Ser­
vizio o, se questo non è possibile, quantomeno una differenziazione tra gli 
operatori incaricati di svolgere le diverse funzioni. Inoltre, qualora lo stesso 
Servizio sia incaricato contemporaneamente dell’indagine psicosociale sulla 
famiglia e dell’ascolto del minore può risultare efficace non ripetere le stesse 
operazioni, creando una sinergia tra i due livelli di intervento e una “lettu­
ra multiforme” della situazione in cui vive il minore (Gabrielli, 2003).1 Per 
esempio, come si è detto, per l’ascolto del minore è necessario comprendere 
il contesto di relazioni in cui si inseriscono le sue affermazioni, per cui al­
cune informazioni sulla famiglia e sui genitori potrebbero essere veicolate 
da chi provvede all’indagine a chi prowederà all’ascolto e viceversa rispetto 
alle informazioni raccolte attraverso l’ascolto del minore. Chiarite queste 
problematiche anche nel Servizio dovrà essere messa a punto una specifica 
procedura di lavoro.1 2 L’ascolto del minore espletato dal Servizio sociale può 
1. Considerazioni analoghe valgono anche per quelle situazioni in cui sono coinvolti più Servizi 
territoriali. In tal caso è ancora più importante non effettuare una sovrapposizione di interventi con 
inevitabile confusione e dispersione dell’informazione. Piuttosto, i diversi Servizi incaricati dovrebbero 
cooperare evitando di ripetere le stesse azioni e di sottoporre il minore a più interventi sovrapposti.
2. Re e Vicini (2005) propongono di seguire alcune fasi: 1 ) propedeutica, ovvero conoscenza de­
gli atti giudiziari, comunicazione dell’incarico ai soggetti coinvolti e raccolta di informazioni dirette 
e/o indirette sui genitori e sulle relazioni; 2) definizione della metodologia dell'ascolto e di chi lo effet­
tuerà; 3) informazione, preparazione del minore; 4) ascolto; 5) comunicazione aU'autorità giudiziaria.

---

ASCOLTARE IL MINORE: UNA PROPOSTA OPERATIVA
215
avere comunque alcuni vantaggi. Un primo vantaggio riguarda l’assenza di 
potere decisionale da parte dell’operatore che effettua l’ascolto, il che può 
rendere l’operatore che effettua l’ascolto maggiormente ricettivo e colui che 
viene ascoltato maggiormente “contenuto” in un contesto che può essere più 
tranquillizzante perché imparziale e lontano da avvocati e consulenti di parte. 
Un secondo vantaggio riguarda il fatto che l’ascolto viene fatto da personale 
esperto, lontano dal contesto giudiziario, e l’operatore può andare oltre il 
contenuto manifesto espresso dal minore, approfondire i suoi bisogni affet­
tivi e cogliere le diverse sfaccettature della situazione in cui vive il minore.
Nel Tribunale ordinario l’ascolto diretto del minore è effettuato più 
raramente e comunque in genere con i minori dai dodici anni in su, negli 
altri casi il giudice del to ricorre a una ctu o al lavoro dei Servizi sociali. 
Nell’ambito di una ricerca sui procedimenti di separazione sentenziati nel 
to di Roma nel 2007 l’ascolto del minore è avvenuto solo nell’8% dei casi 
e solitamente tramite un ausiliario del giudice, dato, questo, che si spiega 
anche perché la maggior parte dei figli contesi era sotto i dodici anni. Le 
motivazioni di tale situazione sono state ampiamente illustrate nei capitoli 
precedenti, l’obiettivo di quest’ultimo contributo è quello di proporre una 
procedura di ascolto del minore in modo “completo”. Secondo la nostra 
esperienza ascoltare il minore significa attenzione non solo ai codici che 
egli usa per esprimersi, siano essi verbali o non, ma attenzione anche ai 
“giochi relazionali” dei membri della sua famiglia, all’atteggiamento dei 
genitori verso il figlio e, in modo più ampio, a tutti i messaggi che proven­
gono dal contesto in cui è inserito (Dell’Antonio, 1990). Pensiamo che le 
nostre riflessioni ed esperienze saranno utili agli psicologi, agli operatori 
e ai consulenti del giudice che incontreranno i bambini e i loro genitori 
per aiutarli a riorganizzare i rapporti della famiglia “separata” rispettando 
i diritti dei figli ad avere rapporti con entrambi i genitori.
Il lavoro cui il consulente tecnico è chiamato si situa tra un contesto 
“di tipo giudiziario valutativo”, costituito dal giudice, dalle parti in causa 
e dai loro rappresentanti, e uno “di tipo trasformativo” composto dagli ex 
coniugi/genitori e dal figlio. Quindi il consulente si muove tra una fun­
zione “valutativo-diagnostica” di supporto alle decisioni del giudice, e una 
funzione “clinica” per facilitare la riorganizzazione dopo la separazione 
e/o contenere eventuali elementi di disagio e sofferenza del minore (Ma­
lagoli Togliatti, Montinari, 1995). Secondo Nelli (2003), quando si tratta 
di ascoltare un minore nell’ambito di una Consulenza tecnica d’ufficio 
bisognerebbe affiancare al metodo clinico un metodo “critico” che oltre ai 
colloqui condotti secondo uno schema non rigido preveda l’uso di mate­
riale concreto e la creazione di un numero di situazioni critiche o cruciali.

---

216
BAMBINI IN TRIBUNALE
Una procedura per l’ascolto del minore
Ricerche condotte sull’operato dei consulenti tecnici nei tribunali di Roma 
(Malagoli Togliatti, Lubrano Lavadera, 2003) e Milano (Haller, 1997; Ci­
goli, Gulotta, Santi, 1997) hanno mostrato che negli ultimi anni 20 anni la 
modalità attraverso cui viene condotta la ctu si è modificata, assumendo 
caratteristiche sempre più cliniche per cui può essere definita consulenza 
orientata in senso “trasformativo”. L’obiettivo viene perseguito utilizzando 
il metodo “clinico” per cercare di evitare la cristallizzazione del conflitto, 
principale fattore di rischio per i figli di genitori separati e “fornire un senso 
alla vicenda familiare”. Tutelare l’interesse morale e materiale del minore 
significa dargli la possibilità di essere riconosciuto quale soggetto portatore 
di diritti, di “pensare” al suo ruolo nelle dinamiche genitoriali, di far ascol­
tare bisogni e pensieri, affetti e idee. Attraverso i quesiti3 posti al consulente, 
il giudice può non solo avere “una fotografia” di quelli che sono i rapporti 
tra figlio e ciascuno dei genitori, delle caratteristiche di personalità di questi 
ultimi ma anche delle indicazioni in merito alle migliori modalità di fre­
quentazione dei due genitori da parte del minore stesso e gli interventi da 
suggerire per facilitare la riorganizzazione delle relazioni familiari.
3. Da oltre dieci anni il Tribunale ordinario di Roma ha proceduto a formulare dei quesiti “stan­
dard”, con la collaborazione di esperti della “Sapienza” Università di Roma. I quesiti prevedono la 
sottolineatura, oltre che degli aspetti di personalità di genitori e figli, della qualità delle relazioni tra 
genitori e figli e tra questi e l’ambiente allargato di riferimento. L’attenzione si è spostata in tal modo 
sulle relazioni tra le generazioni.
Nonostante manchi una procedura definita, i consulenti tendono a se­
guire degli standard qualitativi che prevedono diversi colloqui individuali 
e congiunti con i genitori, colloqui con il minore e/o l’osservazione delle 
sue relazioni con i genitori anche in caso di bambini piccolissimi.
Nell’ambito del paradigma sistemico relazionale il gruppo di lavoro 
coordinato dalla professoressa Marisa Malagoli Togliatti ha messo a punto 
una specifica procedura della Consulenza tecnica orientata in senso cli­
nico all’interno della quale è valorizzato l’ascolto del minore. All’interno 
di tale procedura l’ascolto avviene in maniera indiretta e diretta: indiretta 
perché l’indagine viene eseguita da un terzo rispetto al giudice - il con­
sulente diretta non solo perché il minore è informato dal consulente 
(ausiliario del giudice) che la sua attività verrà resocontata al giudice, ma 
anche per la presenza “fantasmatica” di costui. Da sottolineare che rin­
contro con i bambini avviene all’interno di un contesto in cui genitori e 
figli sono reciprocamente consapevoli dei loro diritti, dei loro doveri, delle 
loro responsabilità.

---

ASCOLTARE IL MINORE: UNA PROPOSTA OPERATIVA 
217
I colloqui iniziali
Le operazioni peritali hanno inizio solitamente con uno o due colloqui 
congiunti con entrambi i genitori in cui si osservano le modalità di rap­
porto tra i due ex partner, attraverso la valutazione della capacità o meno 
di dialogare, dell’entità e della modalità attraverso cui si esprime il con­
flitto, delle capacità negoziali e soprattutto della volontà di ascoltare le 
ragioni dell’altro. L’anamnesi è finalizzata in senso clinico attraverso la ri­
levazione sulle rappresentazioni che ciascuno ha della storia di coppia e i 
vissuti rispetto alla condizione attuale. Il focus è mantenuto sulla comune 
responsabilità genitoriale, sull’obiettivo del consulente a che entrambi si 
riapproprino del potere decisionale ovvero del ruolo genitoriale delegato 
“temporaneamente” a terzi al fine di garantire al figlio quello che viene de­
finito diritto alla bigenitorialità. Si ha così anche la possibilità di osservare 
la reciproca disponibilità all’ascolto e la reciproca valutazione della idoneità 
genitoriale identificando in che cosa ognuno critica o apprezza le moda­
lità educative dell’altro. La reciproca capacità e disponibilità all’ascolto ci 
informa anche sulle capacità di quei genitori di ascoltare il figlio.
I colloqui individuali
Ai colloqui congiunti possono seguire uno o due incontri individuali 
separatamente per ciascun genitore in cui viene offerta la possibilità di 
ripercorrere e ripensare alla storia personale, al rapporto con la famiglia 
d’origine in uno “spazio altro” dalla conflittualità. Va precisato che i col­
loqui non hanno una valenza terapeutica e che si tratta comunque di un 
intervento di tipo diagnostico all’interno di un contesto giuridico. Il con­
sulente deve essere “accogliente”, ma attento a non colludere con le fantasie 
manipolatorie dei partecipanti. Il colloquio individuale nelle situazioni 
più conflittuali può essere anche utilizzato per “evacuare” i contenuti più 
aspri, le reciproche denigrazioni e accuse prima di cercare di stimolare le 
parti in causa a riflettere sui problemi irrisolti con le figure genitoriali, che 
sono stati “trasferiti” nel rapporto coniugale. Altro obiettivo è quello di 
cominciare a porre le basi affinché ognuno dei due partner possa comin­
ciare ad analizzare il proprio contributo al “fallimento” della relazione di 
coppia e quindi capire l’utilità di un percorso personale di riflessione con 
finalità psicoterapeutica da intraprendere successivamente.
Indagine ambientale
Si riferisce alla valutazione del contesto fisico e relazionale in cui il minore 
è inserito, comprende l’abitazione, la scuola che frequenta e soprattutto i 

---

218
BAMBINI IN TRIBUNALE
rapporti significativi con gli adulti con cui egli è a contatto nell’organiz­
zazione della vita quotidiana. Attraverso la visita domiciliare il consulente 
tecnico valuta non solo la strutturazione degli spazi fisici, indice peraltro 
del modo in cui sono strutturati gli “spazi” familiari, ma delinea un quadro 
della qualità della vita del minore e della rete familiare e sociale intorno a 
lui fino a rappresentare, attraverso una sorta di “ecomappa”, le risorse che 
possono essere attivate per il suo benessere. La visita domiciliare è uno 
strumento che assume un’importanza particolare poiché permette di ri­
cercare ciò che non è visibile, ma che è comunque comunicato attraverso 
emozioni e sensazioni che i luoghi suscitano, per dirla con Cabassi e Zini 
(2004): nella casa troviamo elementi che appartengono “all’archivio disse­
minato” della famiglia, ovvero le atmosfere percepite, gli oggetti, le nuove 
narrazioni raccolte. È altresì utile osservare la presenza di nuovi partner, 
dei nonni o altri adulti significativi per individuare come questi si relazio­
nano con il minore e viceversa. A esemplificazione di ciò citiamo un caso 
di una consulenza per il Tribunale ordinario in cui l’indagine ambientale, 
presso le abitazioni dei genitori mise in evidenza che, nonostante l’agiatezza 
economica (entrambi i genitori erano medici specialisti) e l’ampiezza della 
abitazioni di entrambi i genitori (in lite per la casa), il figlio non godeva 
di una struttura abitativa adeguata: a casa della madre, di 130 mq, l’unico 
spazio a disposizione era la sua cameretta perché la camera da pranzo e il 
soggiorno erano di fatto adibiti a magazzino di quadri, tappeti e mobili 
pregiati e la cucina era ricavata in un angolo dell’ingresso senza la pre­
senza di un tavolo dove la famiglia, composta dal ragazzo di tredici anni, 
da un fratellastro ormai maggiorenne e dalla madre, potesse riunirsi per 
i pasti; non era possibile ricevere gli amici o i compagni di scuola per fare 
i compiti. La casa del padre era composta da un ampio soggiorno lussuo­
samente arredato, tre ampie camere da letto: matrimoniale per il padre e 
due per i figli maggiorenni che costui aveva avuto dal primo matrimonio. 
Nessuna camera o cameretta o letto era previsto per il figlio di tredici an­
ni di cui peraltro il padre chiedeva l’affido esclusivo! La mancanza di una 
camera per il figlio presso il padre e una situazione abitativa non adeguata 
alle esigenze del ragazzo presso la madre sono l’indice di quei genitori che 
abbiamo definito “poco consapevoli”.
Altro strumento significativo può essere la visita alla scuola al fine di com­
prendere come il minore vive il rapporto con gli insegnanti e i compagni, 
nei giochi e nello studio; le osservazioni degli insegnanti possono essere utili 
per appurare se i comportamenti del minore sono cambiati o meno dopo la 
separazione dei genitori e se le problematiche familiari hanno inciso o stanno 
incidendo sull’impegno scolastico, ovvero sul piano cognitivo.
L’indagine ambientale, che include una “lettura multiforme” della vi­

---

ASCOLTARE IL MINORE: UNA PROPOSTA OPERATIVA 
219
ta del minore in famiglia, a scuola e nel tempo libero (Gabrielli, 2003), è 
fonte, dunque, di informazioni che, collegate al colloquio, ai test e altre 
indagini, forniscono un quadro più completo del funzionamento familia­
re della famiglia separata, dei rischi e delle risorse su cui il bambino può 
contare e soprattutto sulle sue attitudini, competenze, capacità, propen­
sioni, esigenze e bisogni.
Ascoltare il minore attraverso la procedura 
del Lausanne Trilogue Play clinico (ltpc)
Dal 2003 si è scelto di adottare la procedura specialistica ltpc (Malagoli To­
gliatti, Mazzoni, 2006) che consente al consulente di formulare una diagnosi 
del funzionamento relazionale della famiglia separata (Gargano, Lubrano 
Lavadera, 2006), partendo dall’ipotesi che le dinamiche che si manifestano 
nel contesto di osservazione peritale ci diranno quanto e come la famiglia 
gestiva la propria quotidianità e può gestire la genitorialità. L’osservazione 
con il metodo ltpc e la successiva osservazione delle interazioni diadiche 
permette di utilizzare un compito basato sul gioco, attività in cui il mino­
re è competente, in cui egli non deve verbalizzare su contenuti particolari, 
non gli vengono richiesti direttamente pareri o opinioni, ma con i suoi 
comportamenti verbali e non verbali potrà mostrare le abituali modalità di 
rapporto con l’uno o l’altro genitore. Molti bambini dopo questo incontro 
ci hanno chiesto di ritornare a giocare con mamma e papà in quanto questa 
metodologia di osservazione consente al figlio di ritrovare una situazione 
“familiare”, in cui i componenti il “triangolo primario” collaborano in una 
attività ludica con lui. Egli interagirà con entrambi i genitori in un setting 
che riproduce in laboratorio la “abituale” vita familiare e quindi è possibi­
le all’esperto poter osservare come avviene l’accesso a un genitore in pre­
senza e in assenza dell’altro. Ovvero, oltre che sul rapporto tra il bambino 
e ognuno dei due genitori, abbiamo anche informazioni sulla modalità di 
cooperazione (o meno) e sulla cogenitonalità.' Usando le parole di Cigoli 
(1988), con l’osservazione “il raccontato e il comunicato cedono il passo 
all’interagito nell’incontro tra genitori e figli”.
Il compito standardizzato che viene chiesto alla famiglia è “di giocare 
e divertirsi lavorando insieme come una squadra”. La consegna è diversa 
a seconda dell’età del minore: dai due ai dieci anni genitori e figli vengo­
no invitati a costruire un gioco a partire da un insieme di costruzioni che 
fanno parte del setting; dagli undici anni in poi parliamo di ltpc narrati-
4. Il costrutto della cogenitorialità si riferisce alla qualità della coordinazione tra gli adulti nei loro 
ruoli genitoriali e alla capacità di supportarsi a vicenda come leader della famiglia (McHale, 1997). 

---

220 
BAMBINI IN TRIBUNALE
vo poiché il compito dei genitori è di aiutare il figlio/i a creare una storia. 
L’osservazione si basa su quattro fasi o configurazioni, legate tra loro da 
transizioni, che permettono il passaggio da una fase all’altra: nella pri­
ma parte (due + uno) chiediamo a un genitore di giocare con il figlio/i e 
all’altro di mettersi in posizione di osservatore partecipante; nella seconda 
parte (due + uno) chiediamo ai genitori di scambiarsi i ruoli assunti in 
precedenza; nella terza (tre insieme) di giocare tutti insieme; e, infine, (due 
+ uno) chiediamo ai genitori di commentare l’attività svolta e al figlio di 
giocare da solo, ovvero di assumere la posizione di osservatore partecipante.
Il ltpc consente di ottenere una valutazione categoriale in termini di al­
leanzafamiliare, attraverso la lettura funzionale e clinica, e una valutazione 
dimensionale del funzionamento familiare da 0 (massimamente disfunzio­
nale) a 40 (massimamente funzionale), attraverso la lettura strutturale. La 
lettura funzionale permette di distinguere quattro tipologie di alleanza: co­
operativa, tipica di quei genitori che si coordinano adeguatamente per dare 
sostegno al bambino e condividono gli affetti senza particolare difficoltà; 
in tensione, si evidenzia in famiglie che riescono a raggiungere l’obiettivo, 
ma commettono degli errori interattivi che sono poi riparati, ripristinando 
un clima di collaborazione; collusiva, tipica di genitori conflittuali che non 
riescono a coordinarsi per cui il figlio è coinvolto in una triangolazione di­
sfunzionale, in quanto l’interazione è caratterizzata dalla competizione tra i 
genitori; disturbata, indica la presenza del massimo grado di disfunzionalità: 
le parti del gioco sono caotiche e ciò genera continua tensione e ambiguità 
fino ad arrivare all’esclusione di un membro dalla triade.
La lettura strutturale prevede uno specifico sistema di codifica macro­
analitico che consente di valutare la famiglia secondo quattro livelli fun­
zionali, ritenuti alla base della coordinazione familiare, che possono essere 
utilizzati dalla famiglia in modo funzionale o disfunzionale in ciascuna 
configurazione relazionale:
- Partecipazione: ovvero la disponibilità di tutti i membri della famiglia 
a essere inclusi nell’interazione e indica sia la possibilità di coinvolgersi 
nello stesso spazio interattivo, sia il bisogno di vicinanza e prossimità; in 
un caso specifico abbiamo osservato che la madre, alcolista, attraverso il 
comportamento verbale e non verbale rifiutava d’interagire con l’ex part­
ner e i due figli. Gli altri membri della famiglia, invece, riuscivano a par­
tecipare, e i figli in particolare cercavano di coinvolgere nel gioco, senza 
successo, la madre, che ogni tanto si alzava dalla sedia allontanandosi dal 
tavolo dove si svolgeva il gioco.
- Organizzazione: segnala se ciascun partecipante svolge e mantiene il 
proprio ruolo in maniera funzionale per il raggiungimento dell’obiettivo; 

---

ASCOLTARE IL MINORE: UNA PROPOSTA OPERATIVA 
221
nel caso specifico sopra menzionato, la madre, sia nel ruolo di genitore at­
tivo sia in quello di osservatore partecipante, non riusciva ad assumere un 
ruolo adeguato: appariva disinteressata, non aveva iniziative, non giocava, 
rimaneva in silenzio, delegando così all’altro genitore che, invece, riusciva 
a guidare adeguatamente i figli a portare avanti il gioco e risultava essere 
per loro un valido punto di riferimento.
- Attenzione focale: indica se tutti i partecipanti mantengono il focus at­
tentive rispetto all’attività in corso e in ogni parte del gioco; la famiglia 
in questione non aveva la capacità di focalizzarsi sugli stessi elementi del 
gioco: la madre appariva totalmente disattenta, padre e figli manifestavano 
un’attenzione parziale verso la madre che non guardavano mai.
- Contatto affettivo: considera la condivisione degli affetti e la possibilità 
che tutti siano disponibili a divertirsi durante il gioco. Nella famiglia di cui 
sopra non era possibile osservare una condivisione delle emozioni: la ma­
dre rimaneva inespressiva e rigida anche se gli altri partecipanti cercavano 
di condividere un’emozione e presentava una mimica neutra e immobile. 
Padre e figli manifestavano gli affetti con un tono di voce che denotava 
poco calore; il clima emotivo era pervaso da tensione e depressione.
La lettura strutturale consente di avere un punteggio globale del fun­
zionamento familiare e punteggi combinati per ciascun partecipante, cia­
scuna fase del gioco e ciascuna funzione.
Il ltpc presenta una buona validità e attendibilità (Lubrano Lavadera, 
Mazzoni, Malagoli Togliatti et al., 2007). Per la codifica ci si avvale di tre 
giudici esperti nel metodo (psicologi e psicoterapeuti sistemico relazio­
nali) tra cui viene calcolato l’accordo per garantire l’attendibilità della 
procedura di codifica.
È interessante osservare le variazioni che si manifestano attraverso que­
sto compito di gruppo che può apparire collaborativo o ai limiti della disor­
ganizzazione. Nelle famiglie dove il funzionamento familiare si posiziona 
sul polo della disfunzionalità (famiglie disturbate e collusive) è possibile 
osservare una difficoltà nel raggiungimento di una condivisione di affetti 
e significati, la tensione genitoriale può essere sia esplicita, sia mascherata e 
il minore assume un ruolo non pertinente al suo sviluppo evolutivo. Nelle 
famiglie altamente disfunzionali manca la disponibilità dei membri a inte­
ragire gli uni con gli altri. Nelle famiglie dove il funzionamento familiare si 
pone sul polo della funzionalità (cooperative e in tensione) la trama nar­
rativa appare sufficientemente chiara e fluida, si evidenzia la disponibilità 
di ciascuno non solo a interagire ma anche a condividere affetti e signifi­
cati del gioco e il minore può accedere in modo funzionale a entrambi i 
genitori (Lubrano Lavadera, Laghi, Malagoli Togliatti, in corso di stampa).

---

222 
BAMBINI IN TRIBUNALE
La procedura ltpc consente anche di orientare il clinico e la famiglia 
rispetto a eventuali interventi da effettuare successivamente alla Consu­
lenza tecnica d’ufficio. In tal senso il ltpc crea un continuum tra giudizio e 
intervento di sostegno, all’interno di una consulenza clinica trasformativa, 
basata su una visione evolutiva del processo di separazione. La separazione, 
infatti, non può essere considerata un evento puntiforme, quanto piut­
tosto un evento processuale, che nei casi più disfunzionali si è bloccato e 
necessita di un aiuto per riprendere il suo iter naturale, ovvero per aiutare 
i partner a raggiungere il “divorzio psichico”.
In un lavoro precedente è stata evidenziata una relazione tra il funzio­
namento della famiglia valutato attraverso il ltpc e il tipo di intervento 
che ha suggerito il consulente nella sua relazione conclusiva per il giudice 
(Malagoli Togliatti, Lubrano Lavadera, 2010). Nello specifico, la mediazio­
ne familiare è stata suggerita prevalentemente nel caso di famiglie con alle­
anza funzionale, ovvero alleanza cooperativa o in tensione. Ricordiamo che 
la mediazione è un intervento clinico idoneo per le coppie che presentano 
risorse a livello della comunicazione e a livello della partecipazione all’in­
terazione familiare. Spesso inoltre, i genitori in cui le famiglie presentano 
un’alleanza funzionale, già alla fine della consulenza raggiungono degli 
accordi e la mediazione familiare può essere utile successivamente a con­
solidare gli accordi presi ed eventualmente rinegoziarne di nuovi, ovvero a 
proseguire il lavoro di ristrutturazione dei rapporti familiari intrapreso in 
ctu. Per le famiglie disfunzionali con alleanza collusiva è necessario dap­
prima un intervento terapeutico che riguarda la famiglia separata nel suo 
insieme e/o i singoli per facilitare il raggiungimento del divorzio psichico 
attraverso la rielaborazione delle emozioni relative alle disfunzioni del rap­
porto coniugale. L’obiettivo è quello di salvaguardare il ruolo genitoriale, 
ovvero di aiutare i genitori trovare modalità relazionali ed educative non 
competitive e contrapposte, per garantire al figlio un senso di coerenza e 
continuità tra i due mondi. Soltanto successivamente, se necessaria, potrà 
essere effettuata una mediazione familiare.
Una bambina di sei anni insieme alla sorellina di due e mezzo vengono osserva­
te una prima volta insieme ai genitori con il metodo ltpc. La lettura funzionale 
indica un’alleanza collusiva. Dalla storia sappiamo che i genitori si sono separa­
ti da circa due anni e il conflitto è prevalentemente su questioni economiche e 
abitative. Il clima conflittuale tra i genitori e Lallontanamento da casa del padre 
(vissuto da parte della bambina di sei anni come un abbandono) hanno reso 
difficili anche i rapporti tra padre e figlia. Il padre lamenta che quando la figlia è 
con lui (nei giorni di frequentazione previsti) si mostra chiusa nella sua rabbia e 
lo rifiuta al contrario della sorellina. In questo caso il ltpc è stato usato in modo 
“clinico” all’inizio e alla fine della consulenza. La decisione è stata presa in quan­

---

ASCOLTARE IL MINORE: UNA PROPOSTA OPERATIVA
223
to durante la prima prova è stato possibile osservare una progressiva “apertura” 
della bambina nei confronti del padre proprio in virtù del fatto che la piccola ha 
visto i genitori interagire molto positivamente tra di loro. È stato così possibile 
far rivedere ai genitori col video feedback l’effetto positivo del contatto affettivo.
Infine, nei casi più problematici costituiti dalle famiglie con alleanza di­
sturbata sarà necessario prevedere interventi oltre che terapeutici, di control­
lo e monitoraggio della situazione attraverso il coinvolgimento del Servizio 
sociale. In tali casi spesso sono presenti dinamiche di esclusione di un mem­
bro della famiglia che si manifestano, per esempio, con il rifiuto di un figlio 
a incontrare un genitore. In questi casi saranno necessari interventi quali 
lo spazio neutro per favorire il ripristino della relazione, oltre a una terapia 
di sostegno per riattivare il senso della genitorialità. Con il ltpc possiamo 
quindi avere uno strumento che può aiutare a indicare gli interventi per aiu­
tare l’evoluzione funzionale della famiglia successivamente alla consulenza.
Interazioni diadiche
Al termine del gioco triadico il consulente valuta ulteriormente le inte­
razioni diadiche attraverso l’osservazione del figlio con un solo genitore 
senza la presenza dell’altro così da rilevare l’influenza che la presenza o 
l’assenza (anche fisica) di un genitore può avere sulle modalità di relazio­
narsi tra figlio e genitore.
Il genitore che ha accompagnato il minore viene invitato a lasciare la 
stanza per permettere all’altro genitore di giocare liberamente con il figlio. 
Dopo circa dieci minuti avviene un cambio tra i genitori. L’osservazione 
si focalizza su come il minore accetta la separazione da un genitore, come 
il genitore presente faciliti la separazione e come avviene il passaggio suc­
cessivo. Durante il gioco l’attenzione è focalizzata sulla capacità della diade 
genitore-figlio di organizzare il gioco libero, sui ruoli assunti, sull’impegno 
nell’orientarsi reciprocamente nel gioco e di sintonizzarsi emotivamente l’un 
l’altro, e soprattutto sulle capacità di ascolto del figlio da parte del genitore 
presente. Nel caso indicato, la “apertura” della bambina più grande nei con­
fronti del padre iniziata durante il ltpc è continuata anche quando la madre 
è uscita dalla stanza di osservazione e le bimbe hanno continuato a giocare 
con il papà. Durante questa fase anzi la bambina ha anche potuto “toccare” 
il padre e cominciare a esprimere la sua “rabbia” quando con un giocattolo 
lo ha “picchiato”, il padre ha capito e ha accettato affettuosamente il gioco.
L’osservazione diadica genitore-figlio consente di dare o meno riscon­
tro alle affermazioni dei genitori circa la qualità della relazione tra figlio 
e genitore. Può verificarsi, per esempio, che un genitore lamenti difficoltà 

---

224
BAMBINI IN TRIBUNALE
del figlio nella relazione con l’altro genitore, mentre nel corso dell’osser­
vazione diretta il figlio non mostra alcuna difficoltà o segnale di protesta; 
e viceversa possono essere rivendicate ottime relazioni con il figlio, ma 
l’interazione diadica si manifesta problematica ed emergono chiari segnali 
di disagio del figlio. Anche il tipo di “gioco” effettuato può avere impor­
tanza, per esempio, un genitore per giocare sente il bisogno di distruggere 
quanto costruito dal suo predecessore oppure amplia e completa il lavoro 
effettuato precedentemente.
L’osservazione delle interazioni triadiche e diadiche ci dà modo di avere 
informazioni sulla qualità della relazione tra gli ex coniugi nella funzione 
genitoriale attraverso anche quelli che McHale (1997) definisce compor­
tamenti “overt” e “covert” della genitorialità. Quelli overt sono osserva­
bili quando tutti i membri della famiglia sono fisicamente presenti (fase 
del gioco triadico ltpc); quelli covert sono invece quei comportamenti 
che si manifestano quando un genitore è da solo col figlio (fase del gioco 
diadico). Per esempio, il padre o la madre possono agire comportamenti 
diretti a supportare o a squalificare l’altro genitore agli occhi del figlio. La 
differenza tra famiglie funzionali e disfunzionali consiste nel fatto che in 
queste ultime manca la capacità di “riparare” le interazioni negative con 
riconoscimenti positivi.
Il colloquio con il minore
È sempre previsto qualora egli abbia compiuto almeno sei anni d’età. L’in­
contro è finalizzato a esplorare i suoi desideri, bisogni e vissuti rispetto 
alla separazione dei genitori cogliendo non solo “cosa” egli dice ma anche 
“come” lo dice, l’attenzione è focalizzata soprattutto sui messaggi impli­
citi. Se il figlio è molto piccolo ci si limita in genere all’osservazione con 
il gioco secondo la struttura dell’LTP clinico e dell’osservazione diadica. 
Si inizia dall’accoglienza del bambino che in genere continua a giocare e 
descrive le sue abituali attività condivise con l’uno o con l’altro genitore 
prima e dopo la separazione.
Il colloquio diretto con il minore che ha in genere oltre i sei anni avviene 
nella stessa stanza di gioco dove in precedenza era stata condotta l’osserva­
zione delle relazioni diadiche e triadiche; ciò al fine di dare al minore con­
tinuità e familiarità rispetto al contesto. È importante che il consulente tec­
nico presenti il proprio ruolo al minore e spieghi quali sono gli obiettivi e le 
caratteristiche dell’incontro (vedi capitolo 4 in questo libro). Fondamentale 
è che si sintonizzi con i suoi stati interni attraverso l’utilizzo del suo alfabeto 
emotivo (Pazè, 2003). Questo processo è facilitato da quanto avvenuto nelle 
fasi precedenti dell’incontro: il consulente ha infatti osservato come il mino­

---

ASCOLTARE IL MINORE: UNA PROPOSTA OPERATIVA 
225
re si muove nella famiglia; il minore a sua volta si è acclimatato nel contesto 
attraverso le fasi precedenti. Il consulente tecnico prende in considerazione 
diversi livelli/piani: i bisogni e le risorse, i disagi e le emozioni, analizzandoli 
rispetto ai suoi genitori e agli ambienti familiari. Vengono esaminati i vis­
suti del minore rispetto alla separazione dei genitori, alla conflittualità, alle 
abitudini di vita prima e dopo la separazione. Quest’ultimo punto in parti­
colare verrà utilizzato nella “restituzione” ai genitori, dal momento che, in 
base al principio della continuità, si cercherà di fare in modo che il minore 
mantenga le stesse risorse relazionali e affettive anche dopo la separazione 
dei genitori. Il consulente tecnico si farà aiutare da episodi passati e recenti 
che il minore ricorda per valutare il ruolo di eventuali manifestazioni di di­
sagio nel sistema delle interazioni del gruppo familiare, riconoscere il loro 
senso nella storia del bambino e dei suoi genitori. Il colloquio individuale 
con il minore può essere ripetuto quando emergono situazioni di particolare 
disagio o disfunzioni relazionali particolarmente significative.
La raccolta di queste informazioni, soprattutto in relazione all’attuale 
legislazione, avrà dunque la funzione non soltanto di stabilire l’affidamen­
to esclusivo o condiviso, quanto piuttosto quello di comprendere se il fi­
glio può “dividersi” o meno tra le due case, ovvero cosa pensa in merito, 
e quindi come possono essere distribuiti i suoi tempi e le sue attività con 
un genitore e con l’altro. Il colloquio con il minore avrà anche l’obiettivo 
di superare eventuali rifiuti da parte del figlio, comprendendoli nel loro 
significato relazionale (vedi capitolo 5 in questo volume) e costruendo 
alternative in grado di smussare le rigidità della situazione che si è creata.
Gustavo, di undici anni, esprime alla ctu tutto il suo malessere nel dover indicare 
se restare a Roma con il padre o andare a Nuova Delhi con la madre che vi è stata 
trasferita per lavoro. Prima della separazione la famiglia viveva a Tokyo dove la 
madre (carriera diplomatica) e il padre (impegnato nell’import export) lavorava­
no. A Tokyo si è consumata la crisi della coppia e il padre, tornato a Roma presso 
la famiglia d’origine, ha trattenuto con sé il figlio arrivato in occasione delle va­
canze estive. Alla rabbia della moglie per la “sottrazione” del figlio, si contrappone 
la rabbia del marito per l’evidente tradimento coniugale consumatosi nel periodo 
in cui tutti erano a Tokyo. Gustavo ha inevitabilmente partecipato alla crisi del 
rapporto di coppia, ha visto la madre in compagnia del partner quando ancora 
nulla era stato definito, ha sentito le urla delle liti tra i genitori, ha visto il padre 
“cacciato” dall’appartamento di Tokyo. Ha chiesto alla madre di portargli il cuc­
ciolo di cane che egli accudiva, ma costei se ne è disfatta per difficoltà logistiche 
inerenti. Gustavo non vuole andare a Nuova Delhi, dichiara di preferire Roma, 
dove risiedono i parenti del padre e della madre, anche per evitare lo sradicamento 
che il trasferimento della madre comporterebbe. Gustavo non presenta problemi 
né a livello affettivo, né a livello cognitivo, nei confronti della madre è ambivalen­
te. Il consulente gli chiede se “se la sente” di discutere con la madre le sue scelte, 

---

226
BAMBINI IN TRIBUNALE
valorizzando il fatto che a Roma egli ha ritrovato le sue radici familiari oltre che 
i rapporti con alcuni coetanei frequentati in passato. Nel colloquio congiunto 
madre/figlio finalizzato anche a “negoziare” le frequentazioni tra i due, la madre 
si irrigidisce nel chiedergli di andare a vivere con lei. Gustavo le chiede di portar­
gli il cucciolo in occasione del prossimo incontro. La madre gli spiega che dato il 
trasferimento, non potendo occuparsi del cane, lo ha venduto. Gustavo si mette 
a piangere e pieno di rabbia dichiara che non andrà mai a vivere a Nuova Delhi.
Obiettivo del clinico è, dunque, permettere l’incontro tra due menti e 
due “emozioni”, una basata sul proprio saper fare e saper essere, l’altra sulle 
esperienze, sulle conoscenze e sulle emozioni del minore. È un incontro 
non solo con il bambino reale con il quale si sperimenta una relazione ma 
è un incontro anche con ciò che il bambino e le sue relazioni evocano sul 
piano delle emozioni, delle rappresentazioni e fantasie. Si tratta della co­
struzione di un “campo mentale” articolato, complesso e strutturato da 
elementi consci e inconsci portati dai soggetti che formano lo stesso campo, 
il consulente tecnico d’ufficio e il bambino (Re, Vicini, 2005).
Indagine psicodiagnostica
Il consulente può disporre che le parti, ovvero i genitori, vengano sotto­
poste a indagini testologiche mediante l’utilizzo di reattivi psicologici di 
tipo proiettivo (Rorschach, Wartegg, Reattivi di disegno) e questionari di 
personalità (mmpi-2, mcmi-iii: Millon Clinical Multiaxial Inventory). I test 
vengono impiegati come un supporto ai colloqui per integrare la valuta­
zione di tipo clinico. Si prevede anche una restituzione finale alle parti per 
un ulteriore lavoro comune di costruzione di senso e di rinarrazione della 
propria storia personale e familiare. Le risultanze dei test, oltre a deline­
are le principali caratteristiche di personalità, le competenze relazionali e 
le capacità di ascolto, potranno consentire di evidenziare i meccanismi di 
collusione di coppia che sostengono il conflitto.
Se dopo l’osservazione delle relazioni familiari e il colloquio con il mi­
nore saranno state identificate delle caratteristiche di personalità o proble­
matiche relazionali il consulente tecnico, in genere previo il consenso dei 
genitori, prowederà a far sottoporre anche il minore a indagini testologiche.
I test impiegati con un minore dipendono dall’età; troviamo oltre ai re­
attivi grafici anche l’utilizzo di test come il cat e le favole di Diiss ovvero 
forme proiettive (vedi capitolo 6). Le forme proiettive, infatti, in ambito 
forense sono ritenute maggiormente “attendibili” per una diagnosi della 
personalità del soggetto e meno suscettibili di condizionamenti o indot­
trinamenti esterni. Tuttavia è necessario applicare tali tecniche in maniera 
“consapevole” e, come per gli adulti, in associazione ad altri test da parte 

---

ASCOLTARE IL MINORE: UNA PROPOSTA OPERATIVA 
227
di uno psicologo con un’adeguata formazione ed esperienza professionale. 
I test grafici da soli non possono essere ritenuti sufficienti a delineare un 
quadro attendibile della personalità del minore, nonostante possano esse­
re preferiti per la semplicità, velocità di somministrazione e di scoring, per 
la facilità di entrare in relazione con il bambino e per le “suggestioni che 
rimandano” (le interpretazioni di contenuto, tuttavia, sono del tutto prive 
di riscontri scientifici). Le tecniche grafiche dovrebbero essere utilizzate 
soltanto come mezzo per favorire la relazione con il soggetto e non come 
strumenti normativi di indagine della personalità, data l’assenza di indica­
zioni rispetto alla validità, di una standardizzazione italiana e di un sistema 
di scoring condiviso (Pedrabissi, Tressoldi, 2002; Tressoldi, Barilani, Pedra- 
bissi, 2002; Ferracuti, 2008). La situazione è migliore con le altre tecniche 
proiettive - Rorschach e cat -, ma a questi strumenti, utilizzati per valutare 
gli aspetti relativi alle relazioni interiorizzate del bambino, dovrebbe essere 
associata una valutazione delle relazioni sul piano interattivo, attraverso tec­
niche per l’osservazione diretta delle relazioni familiari, il cui studio negli 
ultimi decenni ha riscosso grande interesse e ha portato alla pubblicazione 
di strumenti, la cui attendibilità e validità è stata adeguatamente testata.5
5. Per una rassegna in merito vedi la monografia di Kerig, Lindhal (2001).
Colloqui congiunti conclusivi
Uno o più colloqui congiunti vengono eseguiti a conclusione delle indagi­
ni peritali come momento di restituzione di quanto emerso, di riflessione 
sulla propria funzione genitoriale e di pensiero sulla possibile modalità di 
gestione dell’affidamento condiviso: residenza del minore, frequentazione 
con l’uno o l’altro genitore e soprattutto definizione degli impegni a livello 
educativo di ciascuno dei due genitori. In base ai quesiti il consulente tec­
nico chiede alle parti in causa di fare proposte relative alla riorganizzazione 
dei tempi e dei modi di accesso del figlio all’uno e all’altro genitore. Si avvia 
così la fase della negoziazione, fase questa che implica la capacità dei geni­
tori di concentrarsi sui problemi concreti mettendo da parte le questioni 
di principio e le dinamiche coniugali. Si richiede loro la capacità di fare 
brainstorming per generare altre possibili alternative e valutare soluzioni 
utili a una riorganizzazione dei rapporti familiari più funzionale alle esi­
genze dei componenti della famiglia separata immersa in rapporti sociali 
più ampi. Si costituisce così una sorta di “albero delle decisioni” ovvero 
l’insieme di decisioni prese dai genitori e delle loro possibili conseguenze, 
utilizzato per creare un “piano di azioni” mirato a uno scopo condiviso 
ovvero l’interesse dei figli. Invitare i genitori alla gestione razionale della 

---

228
BAMBINI IN TRIBUNALE
quotidianità consente di far emergere anche la figura del figlio nella sua 
concretezza dal momento che “un figlio è anche i suoi bisogni”.
Nei casi in cui il lavoro “trasformativo” della consulenza ha ottenuto 
qualche successo, tale momento può essere utilizzato per raggiungere ac­
cordi sullo svolgimento delle funzioni genitoriali in quanto i conflitti che 
avevano richiesto la consulenza sono stati contenuti e rielaborati. Ulteriori 
interventi potranno essere indicati per consolidare il lavoro clinico effet­
tuato in perizia: dal sostegno alla genitorialità alla psicoterapia individuale 
per continuare il lavoro di riflessione su se stessi, dalla mediazione fami­
liare alla terapia familiare del divorzio.
Il brutto anatroccolo
Iris di dieci anni è la figlia maggiore di una coppia in separazione e da cir­
ca tre mesi rifiuta di incontrare il padre, a differenza del fratello minore, 
Alessio di sette anni, che lo incontra regolarmente. Per cercare di dirimere 
la questione il giudice dispone una Consulenza tecnica d’ufficio.
Nel corso degli incontri individuali e congiunti si ricostruisce la storia 
individuale dei genitori e della coppia, in modo da avere una cornice della 
situazione prima di incontrare i figli. I signori Carlo e Rosa si sono cono­
sciuti nel 1999 tramite un amico comune. Rosa descrive il classico colpo 
di fulmine, “ci piacemmo subito”, dice. Di Carlo le piaceva il fatto che era 
chiuso c introverso, non esuberante e questo le ispirava tenerezza: “Era gof­
fo, buffo, mi piaceva”. Inoltre, Carlo mostrava di condividere le sue passioni. 
Il racconto di Carlo è molto diverso fin dalle prime battute. Carlo ricorda 
che Iris all’inizio non gli era piaciuta, “mamma mia che ragazza”, pensò! 
Non gli piaceva come trattava il suo fidanzato dell’epoca. Successivamen­
te, invece, della moglie gli è piaciuto proprio il suo carattere battagliero.
La giovane coppia decise di sposarsi con rito civile pochi mesi dopo il 
loro primo incontro: all’epoca Carlo aveva trent’anni e Rosa ventisette. A 
ottobre dell’anno successivo nacque Iris, da entrambi molto desiderata. 
Con la nascita della bambina emergono due modelli di rapporto uomo 
donna e di genitorialità differenti. Se Rosa voleva riprendere il lavoro dopo 
il primo anno di vita della bambina, il marito le faceva pressioni affinché 
lo lasciasse per dedicarsi a tempo pieno alla figlia. Carlo si descrive come 
maggiormente apprensivo, a differenza di Rosa più “disinvolta”.
La relazione di coppia inizia a incrinarsi quando Rosa riprende a lavo­
rare. A detta di Rosa il marito divenne molto sospettoso e controllante (le 
controllava le telefonate): “Più non trovava nulla più si arrabbiava”. Carlo, 
al contrario, sostiene che la moglie era diventata distante, poco attenta alla 
bambina e dopo poco iniziarono i di lei tradimenti. Per cercare di rinsaldare 

---

ASCOLTARE IL MINORE: UNA PROPOSTA OPERATIVA
229
il rapporto Rosa propose di avere un altro figlio e nel 2003 nacque Alessio. 
Sempre per consolidare l’unione in quell’anno si sposarono in Chiesa.
Nonostante ciò, la situazione dopo circa un anno precipitò nuovamente 
e nel 2004 Rosa decise di separarsi. Carlo aveva perso il lavoro e passava 
molto tempo in casa senza far nulla e lei non riusciva più a gestire la si­
tuazione. A detta di Carlo, invece, la separazione è avvenuta per i conti­
nui tradimenti della moglie. Date le difficoltà economiche la convivenza 
è continuata fino ad aprile 2006, in un clima molto difficile e teso. Carlo 
aveva sperato in una riconciliazione. In quel periodo si era occupato mol­
to dei figli, che avevano trascorso con lui quasi interamente anche l’esta­
te del 2006. Rosa nel frattempo aveva conosciuto Federico, con cui aveva 
instaurato una relazione, tramutatasi in convivenza dal dicembre 2006.
Dopo un periodo di iniziale scoraggiamento Carlo aveva instaurato a sua 
volta una relazione affettiva, tramutatasi in convivenza nell’estate del 2008.
La coppia descritta sembra aver bruciato le tappe dal matrimonio alla 
genitorialità, senza in realtà condividere un progetto di vita comune soli­
damente fondato. Attratti dalle caratteristiche dell’altro si sono incastrati 
in una relazione collusiva tipicamente complementare. Il fallimento di 
questa dinamica, in coincidenza col passaggio alla genitorialità, si è am­
plificato dopo la separazione con la difficoltà della coppia nel trovare una 
modalità alternativa e più paritaria rispetto alla relazione cogenitorialc. 
Se Rosa proponeva il modello di guida che aveva avuto nella sua famiglia 
d’origine, Carlo per un senso di rivalsa rifiutava di lasciarsi guidare. Inol­
tre le difficoltà erano amplificate da modelli genitoriali da sempre diffe­
renti: Rosa abituata fin da bambina a condividere molteplici attività con 
i genitori e a fare una vita molto attiva, Carlo più semplice e abituato a 
“accontentarsi” non ha mai avuto grandi pretese come figlio, rispettando 
le difficoltà dei genitori. Queste dinamiche hanno esasperato la conflittua­
lità tra i due dando vita a un’escalation di sfiducia, diffidenza e squalifiche 
reciproche, che ha coinvolto ampiamente i figli. Iris e Alessio, infatti, a un 
certo punto hanno deciso di “schierarsi nel conflitto, scegliendo il mo­
dello materno”, di conseguenza, tutto ciò che faceva il padre è divenuto, 
soprattutto per Alessio, inadeguato. Il padre, tuttavia, di fronte a queste 
difficoltà ha sviluppato un atteggiamento di rigidità verso Rosa, da lui 
ritenuta responsabile della situazione, e in un certo senso del rifiuto da 
parte della figlia. L’irrigidimento dei genitori sulle rispettive posizioni di 
squalifica (madre) e di recriminazione (padre) ha esacerbato la situazione 
fomentando il conflitto che ha portato alla consulenza.
I minori sono stati osservati insieme ai genitori secondo la procedura 
osservativa Lausanne Trilogue Play clinico, successivamente si è proceduto 
all’osservazione delle relazioni diadiche genitore figli, e infine a un collo- 

---

230
BAMBINI IN TRIBUNALE
quio clinico (individuale e congiunto) con i figli. Ulteriori informazioni 
sono state raccolte attraverso colloqui con le insegnanti di scuola.
Iris ha dieci anni e frequenta la quinta elementare. Si presenta come una 
bambina curata nell’aspetto e orientata adeguatamente rispetto al contesto, 
anche se ha uno sguardo basso e una postura chiusa. Dal colloquio clinico 
emergono note depressive, che si accompagnano a sentimenti di auto ed 
etero svalutazione, soprattutto rispetto alle modalità in cui viene trattata. 
La bambina si descrive come “un brutto anatroccolo”, si sente svilita e non 
compresa specialmente dal padre, a fronte di una relazione molto intensa 
con la madre. Iris, prima dell’inizio della consulenza, aveva interrotto le 
frequentazioni con il padre per circa tre mesi, perché si “sentiva trattata 
diversamente dal fratello minore”.
Nel corso dell’osservazione della famiglia è emersa la sua tendenza a 
isolarsi. In particolare la conflittualità agita tra i genitori e la reciproca dif­
fidenza è diventata un ostacolo a un rapporto sereno della bambina con 
entrambi i genitori c a decodificare in maniera “corretta” le situazioni, 
senza attribuirgli significati svalutanti verso se stessa.
Alessio, di sette anni, frequenta la seconda elementare. È un bambino 
socievole e allegro, immediatamente disponibile al colloquio e quasi “se- 
duttivo” con l’adulto. Si rapporta con facilità con l’adulto e appare mag­
giormente flessibile e adattabile nelle situazioni, tanto che a differenza 
della sorella, incontra il padre regolarmente. Anche Alessio, seppur appa­
rentemente meglio adattato della sorella, mostra problematiche connesse 
alla gestione di vissuti ansiogeni, amplificati molto probabilmente dalla 
conflittualità tra i genitori e anche in questo caso dal clima di grande dif­
fidenza e sospettosità in cui i bambini si sono trovati a vivere negli ultimi 
anni. Un’ipotesi potrebbe essere quella per cui l’estroversione e l’anima­
zione del bambino coprono vissuti di sofferenza.
L’osservazione delle relazioni familiari attraverso la procedura del ltpc, 
accompagnata da colloqui individuali e congiunti con i genitori e con i mi­
nori, ha permesso di evidenziare che genitori e figli dimostrano la loro di­
sponibilità a interagire con gli altri e non emergono dinamiche di esclusione 
o di autoesclusione. Si rilevano problematiche rispetto alla capacità di stare 
nel proprio ruolo: per esempio, nessuno dei genitori riesce a coinvolgere in 
un unico gioco i figli, seppur li guidino entrambi adeguatamente; si ravvi­
sa anche una difficoltà del padre nello stare nel ruolo di osservatore parte­
cipe dell’interazione tra madre e figli - metafora della situazione in cui si 
trova Carlo in quanto genitore non convivente e che può attivare vissuti di 
insicurezza. Le difficoltà maggiori di genitori e figli si evidenziano quando 
devono giocare tutti insieme: i genitori si dividono i figli e si alternano ma 
non coordinano i loro interventi e nella quarta fase, ovvero quando i geni­

---

ASCOLTARE IL MINORE: UNA PROPOSTA OPERATIVA
231
tori devono confrontarsi tra loro, lasciando i figli fuori dalla loro interazio­
ne, non si orientano l’un l’altro, non interagiscono tra loro, ma rimangono 
con le spalle protese verso i figli e continuano di fatto a interagire con loro 
senza riuscire a parlarsi, a dialogare, a metacomunicare su quanto accaduto.
Per quanto riguarda i figli, emergono delle differenze. Iris - con entrambi i 
genitori - si isola, gioca da sola rivolgendosi solo di rado al genitore attivo, an­
che quando cercano di coinvolgerla, risponde brevemente alla sollecitazione 
e poi torna a isolarsi. Nel tre insieme non chiede l’aiuto né la partecipazione 
dei genitori, non contesta né approva le loro proposte. Per quanto riguarda 
Alessio - sia col padre sia con la madre - segue le indicazioni del genitore 
attivo, si lascia guidare e accetta la posizione periferica dell’altro genitore, 
chiedendo, quando si rivolge all’altro genitore, una partecipazione empati- 
ca e non un intervento diretto. Nel tre insieme interagisce prevalentemente 
con la madre e accetta gli interventi non coordinati di entrambi i genitori. 
Nella quarta parte - il comportamento dei figli è analogo - sia Iris sia Ales­
sio risultano parzialmente adeguati nel ruolo svolto dal momento che non 
si oppongono, ma accettano i tentativi dei genitori di includerli nell’intera­
zione, in contraddizione con la configurazione in atto. Questa difficoltà a 
restare fuori dalle dinamiche genitoriali è indicativa di quanto accade nella 
vita reale dove i bambini, soprattutto Iris, sono apparsi molto coinvolti nel 
conflitto, anche a costo di ripercussioni sul loro processo evolutivo.
Da sottolineare che i due fratelli non interagiscono mai tra loro per 
tutta la durata del gioco; in tal senso la relazione tra i fratelli, nonostan­
te un solido affetto, rischia di non essere al momento una risorsa utile 
ad arginare la conflittualità tra i genitori, soprattutto se viene attivata la 
competizione tra loro.
Il clima di sospetto e tensione che ha caratterizzato la famiglia nell’ul­
timo periodo si ripercuote sulla capacità di condividere i significati e gli 
affetti, nessuno dei partecipanti è in grado di rivolgere lo sguardo contem­
poraneamente agli altri partecipanti cercando una condivisione.
Dall’osservazione emerge una famiglia con un funzionamento disfun­
zionale in cui la competizione tra i genitori è mascherata e la successione 
delle parti non è fluida. La famiglia non riesce a raggiungere l’obiettivo 
del gioco di divertirsi insieme. Sono presenti, tuttavia, alcune importanti 
risorse come, per esempio, la disponibilità di ognuno a coinvolgersi nell’in­
terazione e nel gioco senza trascurare la presenza di nessun partecipante. 
È evidente, comunque, la diversità tra i due bambini: Alessio è quello più 
attivo sia fisicamente sia emotivamente, Iris, invece, appare molto chiusa 
e isolata, rimane a testa bassa per tutto il gioco guardando solo raramente 
gli altri partecipanti e sorridendo in una occasione. Emerge una compe­
tizione mascherata anche tra fratelli.

---

232
BAMBINI IN TRIBUNALE
Il colloquio con i figli seguito a questa fase osservativa ha consentito di 
esplicitare i vissuti di sofferenza, soprattutto di Iris. Iris si sentiva scarsa­
mente considerata dal padre. A conferma di questo suo vissuto riporta­
va diversi esempi tra cui quello della disposizione della sua camera nella 
nuova casa del padre. Il colloquio con la bambina è stato utile a chiarire il 
meccanismo con cui Iris squalificava se stessa e il modo in cui era trattata: 
la sua camera era in “soffitta”! La ridefinizione della “soffitta in mansarda” 
- luogo più alto della casa, ovvero la camera che tipicamente viene pen­
sata per i figli, soprattutto non più piccoli, quindi ideale per una bambina 
della sua età - ha consentito di aprire uno spiraglio nel vissuto relazionale 
della bambina per la quale qualsiasi cosa il padre facesse era per sminuirla.
Rispetto alla relazione con il compagno della madre non sono emerse 
problematiche specifiche e i minori non sembravano agire dinamiche di 
sostituzione della figura paterna.
Più problematico sembrava essere invece il rapporto con la compagna 
del padre, Elena. Dalle ricostruzioni effettuate nel corso della consulenza 
è emerso che proprio in coincidenza dell’inizio di questa convivenza sono 
cominciate le difficoltà di relazione tra padre e figli - Iris in particolare. 
Elena, quando è iniziata la consulenza, sembrava essere vissuta dai bambi­
ni in maniera “competitiva” rispetto all’affetto e alle attenzioni del padre.
Nel corso della consulenza si è potuto assistere a un’evoluzione positiva 
della situazione inizialmente caratterizzata dal rifiuto di Iris nei confron­
ti del padre. In questo lavoro hanno collaborato i genitori, nonostante la 
diffidenza reciproca e le tensioni ancora irrisolte, permettendo alla bam­
bina e al fratello sin dopo il primo colloquio peritale di riprendere la fre­
quentazione tra padre e figli. Nel corso di questi mesi è stato monitorato 
il processo di riavvicinamento tra padre e figli, lavorando soprattutto sulla 
decodifica degli eventi e dei comportamenti dell’altro, definiti prevalen­
temente in negativo dai genitori. Rispetto al padre il lavoro principale è 
stato quello di smussare la credenza che le difficoltà di relazione tra lui e 
i figli fossero causate dai comportamenti della madre. Con la madre, in­
vece, l’attenzione è stata focalizzata sullo smussare le squalifiche al ruolo 
paterno e soprattutto la tendenza a valutare lo stile educativo in relazione 
al suo, ovvero non riconoscendo come valida una modalità diversa dalla 
sua. Del resto, la crisi della coppia è fatta risalire da entrambi al passaggio 
alla genitorialità, dove i due sono entrati in conflitto sui rispettivi modelli 
educativi e sulle aspettative nello svolgimento del ruolo genitoriale.
Questo lavoro ha consentito a entrambi i genitori di focalizzare l’atten­
zione sui bambini e sui comportamenti che entrambi avrebbero dovuto 
adottare in futuro. La madre valorizzando gli sforzi del padre e ridefi­
nendo i vissuti vittimistici della bambina, in modo da non rinforzare la 

---

ASCOLTARE IL MINORE: UNA PROPOSTA OPERATIVA 
233
sua sensazione di essere trattata “diversamente” dal fratello. Confermare 
questo vissuto, infatti, avrebbe potuto costituire un fattore di rischio per 
il processo evolutivo di Iris, e non avrebbe facilitato la relazione tra i fra­
telli privandoli di una importante risorsa. Da parte sua, il padre è diven­
tato più attento e aperto ai suggerimenti della madre e soprattutto meno 
“rigido” e più paziente nel ricostruire un rapporto che era entrato in crisi, 
riconoscendo anche il suo contributo nella situazione. Come in tutte le 
relazioni affettive l’irrigidirsi su posizioni di “principio”nel conflitto con la 
ex moglie andava a ledere la fiducia dei bambini, egli ha imparato a ricon­
quistarli con la costanza della relazione, facendo sentire loro il suo affetto.
Conclusioni
La procedura proposta consente di rilevare il ruolo del figlio nel contesto 
familiare, le rappresentazioni che egli si è formato di se stesso, dei propri 
genitori e dell’attuale situazione; ovvero consente di dare significato a 
quanto da lui esplicitato. Viene dato al figlio uno spazio che non prevede 
una richiesta di giudizi o di scelte, ma in cui egli può riproporre, in modo 
naturale, schemi di comportamento e modelli relazionali abituali. Ascol­
tare vuol dire, infatti, anche “osservare” ed essere disponibile a calarsi nella 
realtà emotiva che il minore sta vivendo e raccogliere in modo partecipe e 
“coltivare mentalmente ciò che si registra con l’orecchio” (Foti, 1993, p. 32).
Ascoltare è un processo che integra più elementi: fisici, emozionali e 
cognitivi nella ricerca di un significato e di una comprensione più ampia 
(Re, Vicini, 2005). Ascoltare in questo contesto vuol dire anche cogliere 
le capacità educative dei genitori, la loro idoneità a svolgere funzioni di 
guida e facilitazione e il modo in cui essi percepiscono i bisogni del figlio 
e gli attribuiscono sentimenti e pensieri. Questo perché porsi nell’ottica 
dell’ascolto del minore vuol dire ascoltare i problemi dei suoi stessi genitori 
“perché essi, sentendosi valorizzati nel loro ruolo e nella loro individualità, 
siano più disponibili a mutare il modo di vedere e interpretare le vicende 
in cui sono coinvolti e quindi a lasciare più spazio al figlio e alla sua voce” 
(Dell’Antonio, 1990). Il consulente osserva allora dove la famiglia “cede” 
e quali sono le risorse possedute su cui puntare per riuscire a uscire dalla 
situazione di empasse in cui è venuta a trovarsi. Parliamo dunque di una 
consulenza clinico/trasformativa a impostazione sistemica che intende 
respingere le offerte collusive e restituire ai genitori le capacità decisiona­
li come pure le capacità di valutare, capire e rinarrare le proprie e altrui 
esperienze e conseguentemente restituire al minore stesso le sue radici e 
la sua storia. Il lavoro effettuato in consulenza avrà anche l’obiettivo im- 

---

234
BAMBINI IN TRIBUNALE
plicito di aiutare gli ex coniugi a raggiungere il divorzio psichico, in mo­
do da riprendere in maniera evolutiva un processo elaborativo bloccato. 
Soprattutto sarà importante che i genitori sulla base di quanto è avvenuto 
in consulenza imparino a “ascoltare” i figli o chiedano un aiuto psicope­
dagogico per diventare più “competenti”. Questo processo in alcuni casi 
andrà proseguito anche dopo il termine della consulenza, per cui sarà ne­
cessario indirizzare i membri della famiglia verso interventi di sostegno o 
controllo sociale idonei alle risorse e alle vulnerabilità di quella specifica 
famiglia. Precisiamo che il concetto di sostegno alla genitorialità presenta 
una molteplicità di significati. Può essere riferito al supporto economico 
e ai servizi dovuti alla famiglia, così come può riferirsi a tutti quegli inter­
venti di sostegno anche di natura psicologico ed educativa tesi a facilitare 
il corretto esercizio del ruolo genitoriale.
Una procedura come quella descritta permette al minore di essere in­
formato e valorizzato nel suo vissuto emozionale e compreso all’interno 
del complesso di relazioni in cui è inserito. In tal modo la consulenza offre 
la possibilità di spostare fuori dall’ambito giudiziario lo scenario in cui 
si rappresentano i conflitti familiari, “nell’altra scena” vigono altre regole 
(non quelle del contenzioso) e in particolare l’ascolto fa parte di un più 
complesso lavoro psichico dei soggetti impegnati in un percorso che è 
anche, se possibile, di revisione e rielaborazione dei legami familiari, di 
coppia e genitoriali. La consulenza deve attuare uno spostamento che deve 
poi ritornare nell’ambito del diritto e acquistare forma nelle disposizio­
ni giuridiche, per essere composto in decisioni nei termini previsti dalla 
norma; ciò permette in ogni caso di mantenere la distinzione tra i due di­
stinti ambiti operativi. La consulenza, in effetti, è un parere specializzato 
non vincolante ai fini della decisione. Essa rappresenta una delle forme 
di garanzia che permette che il dialogo tra scienze umane e diritto possa 
mantenere la specificità di ciascun territorio del sapere, così come delle 
regole proprie e una autonoma strutturazione, pur collaborando a com­
porre le decisioni sull’integrazione di diversi punti di vista in una materia 
che, per la sua complessità, lo richiede di fatto.
Riferimenti bibliografici
Bianca, C.M. (2005), La famiglia. Giuffrè Editore, Milano.
Bucci, A. (2010), L’ascolto del minore nei procedimenti di separazione e divorzio. Ma­
noscritto non pubblicato.
Cabassi, A., Zini, M.T. (2004), Assistente sociale e psicologo. Un modello di interven­
to. Carocci, Roma.
Cigoli, V. (1988), Il legame disperante. Raffaello Cortina, Milano.

---

ASCOLTARE IL MINORE: UNA PROPOSTA OPERATIVA 
235
Cigoli, V. (1997), “Teorie e consuetudini come fonti di problemi: verso una perizia 
sistemica”. In Cigoli, V., Gulotta, G., Santi, G. (a cura di), Separazione, divorzio 
e affidamento dei figli. Giuffrè Editore, Milano, pp. 263-340.
Cigoli, V., Gulotta, G., Santi, G. (1997), Separazione, divorzio e affidamento dei 
figli. Giuffrè Editore, Milano.
Dell Antonio, A. (1990), Ascoltare il minore. L’audizione dei minori nei procedimenti 
civili. Giuffrè Editore, Milano.
Dell’Antonio, A. (2001), La partecipazione del minore alla sua tutela. Giuffrè Edi­
tore, Milano.
Fadiga, L. (2006), “Problemi vecchi e nuovi in tema di ascolto del minore”. In Minori 
e Giustizia, 4, pp. 132-143.
Ferracuti, S. (2008), I test mentali in psicologia giuridica e forense. Centro Scienti­
fico Editore, Torino.
Foti, C. (1993), “Quando si dice ascolto”. In Minorigiustizia, 2, pp. 30-37.
Gabrielli, D. (2003),“Il bambino ascoltato dall’assistente sociale”. In atti del xx Con­
vegno della rivista Psicoanalisi e Metodo: Bambino ascoltato. Esperienze a confronto 
e nuove sollecitazioni legislative. Lucca, 8-9 novembre.
Gargano, T., Lubrano Lavadera, A. (2006), Applicazioni del Lausanne Trilogue Play 
clinico nelle Consulenze Tecniche d’Ufficio. In Malagoli Togliatti, M., Mazzoni, 
S. (a cura di), Osservare, valutare e sostenere la relazione genitori-figli. Il Lausanne 
Trialogue Play Clinico (ltpc). Raffaello Cortina, Milano, pp. 118-139.
Haller, S. (1997), “1 criteri e i metodi di valutazione dell’idoneità educativa nelle 
consulenze tecniche d’ufficio dal 1981 al 1990”. In Cigoli, V., Gulotta, G., San­
ti, G. (a cura di), Separazione, divorzio e affidamento dei figli. Giuffrè Editore, 
Milano, pp. 235-259.
Kerig, P.K., Lindhal, K.M. (2001 ), Family Observational Coding Systems. Lawrence 
Erlbaum Associates, Mahawah, nj.
Lubrano Lavadera, A., Laghi, E, Malagoli Togliatti, M. (in corso di stampa), 
“Assessing family coordination in divorced families”. In American Journal of Fa­
mily Therapy.
Lubrano Lavadera, A., Mazzoni, S., Malagoli Togliatti, M., San Martini, P. 
(2007), “ltpc: attendibilità di un metodo di osservazione diretta delle relazioni 
familiari”. In Rivista di Studi Familiari, 2, pp. 29-50.
Malagoli Togliatti, M., Lubrano Lavadera, A. (2003),“La consulenza tecnica nei 
procedimenti di separazione e divorzio. Primi risultati di una ricerca nella prassi 
dei consulenti tecnici del Tribunale di Roma”. In Minori e Giustizia, 2, pp. 93-116.
Malagoli Togliatti, M., Lubrano Lavadera, A. (2010), “Dalla valutazione alla 
progettazione dell’intervento per le coppie separate in consulenza tecnica d’uffi­
cio”. In Rassegna di Psicologia, 3, pp. 11-41.
Malagoli Togliatti, M., Mazzoni, S. (2006) (a cura di), Osservare, valutare e so­
stenere la relazione genitori-figli. Il Lausanne Trialogue Play Clinico (ltpc). Raffa­
ello Cortina, Milano.
Malagoli Togliatti, M., Montinari, G. (1995) (a cura di), Famiglie divise. Diversi 
percorsi tra giudici, consulenti e terapeuti. Franco Angeli, Milano.
Martinelli, P. (2009), “Bambini contesi: tanti perché, tanti rimedi e l’obbligo della 
qualità”. In Minori e Giustizia, 2, pp. 7-13.
McHale, J.P. (1997), “Overt and covert coparenting processes in the family”. In Fa­
mily Process, 36, pp. 183-201.
Micci, A., Vismara, L. (2006), “Applicazioni dell’LTPc in terapia familiare”. In Ma- 

---

236
BAMBINI IN TRIBUNALE
lagoli Togliatti, M., Mazzoni, S. (a cura di), Osservare, valutare e sostenere la 
relazione genitori-figli. Il Lausanne Trialogue Play Clinico (ltpc). Raffaello Corti­
na, Milano, pp. 93-115.
Nelli, N. (2003), “L’ascolto del bambino nell’ambito della consulenza tecnica d’uf­
ficio”. In atti del xx Convegno della rivista Psicoanalisi e Metodo: Bambino ascol­
tato. Esperienze a confronto e nuove sollecitazioni legislative. Lucca, 8-9 novembre.
Pazè, P. (2003), “1 provvedimenti giurisdizionali per il minore nella crisi della fami­
glia e nella crisi del rapporto genitore/prole”. Convegno Nazionale, Roma, 17-19 
novembre.
Pedrabissi, L., Tressoldi P. (2002), “Replica agli interventi sull’articolo ‘Tecniche 
proiettive. Proiettive di che?”’. In Psicologia Clinica dello Sviluppo, 3, pp. 525-530.
Re, P„ Vicini, S. (2005), “L’ascolto indiretto del minore: indagine dei servizi territo­
riali”. In II diritto di famiglia e delle persone, 34, pp. 1295-1309.
Tressoldi , P., Barilani, C., Pedrabissi, L. (2002), “Lo stato (preoccupante) delle 
tecniche proiettive per l’età evolutiva in Italia”. In Psicologia Clinica dello Svilup­
po, 1, pp. 9-28.

---

Postfazione
Cosa pensano i giudici dell’ascolto in 
Tribunale dei bambini “contesi”?
Paola Di Biasio
*
* Paola Di Biasio, professore ordinario di Psicologia dello sviluppo c direttore del Centro di ricerca 
sulle dinamiche evolutive ed educative presso l’Università Cattolica di Milano.
Questo bel volume curato da Marisa Malagoli Togliatti e Anna Lubrano 
Lavadera affronta con ampiezza, rigore e completezza i quesiti che l’ascolto 
dei bambini pone ai vari professionisti che intersecano il percorso, spesso 
accidentato, connesso allo scioglimento del legame tra i genitori. Non vi è 
molto da aggiungere alle articolate discussioni che, nei diversi capitoli della 
prima parte, esaminano temi quali l’ascolto del minore dal punto di vista 
psicologico e giuridico, il ruolo dei Servizi e degli operatori, il significato 
del colloquio sul piano emotivo e cognitivo nelle diverse fasi evolutive e le 
dinamiche familiari con i relativi processi relazionali triadici in cui i bam­
bini possono trovarsi coinvolti; analogamente, i lavori della seconda parte 
offrono spunti preziosi di tipo operativo con riferimento alle linee guida 
dell’APA, alle esperienze di ascolto in diversi contesti clinici e al modello 
a più fasi adottato all’interno della Consulenza tecnica d’ufficio, esem­
plificativo di un approccio sistemico al colloquio individuale e familiare.
La specifica fecalizzazione su un tema emergente quale l’ascolto dei figli 
delle coppie coniugate e delle coppie di fatto che si separano rappresenta 
il pregio principale del volume, soprattutto alla luce dell’entrata in vigore 
della legge 54/2006, che sancisce il diritto del bambino a essere preso in 
considerazione nelle vicende che riguardano la sua famiglia e ne prevede 
l’ascolto se di età maggiore di dodici anni o anche di età inferiore, se ca­
pace di “discernimento”.
Le questioni che il riconoscimento legislativo dei diritti e degli interessi 
del minore connessi all’ascolto pone sono molteplici e - come le curatrici 
del volume affermano nella Presentazione - aprono alcuni interrogativi a 
cui occorre trovare una risposta.

---

238
POSTFAZIONE
Non possiamo non rilevare come la mancanza di criteri condivisi, la di­
versità nelle prassi finora adottate, l’incertezza se realizzare una modalità di 
ascolto diretta o indiretta, vale a dire attuata dal giudice o tramite un con­
sulente, l’opportunità della presenza dei genitori o dei difensori, la necessità 
di valutare procedure differenziate in base all’età dei bambini e/o alla gravità 
del conflitto siano al momento questioni ancora aperte alla cui valutazione 
o soluzione non sono estranei problemi concreti e quotidiani connessi al 
funzionamento dei Tribunali, quali il sovraccarico di procedimenti, la man­
canza di ambienti appropriati all’ascolto o la consapevole necessità di com­
petenze specifiche che vanno perfezionate e costruite nella collaborazione 
inter-professionale. Quesiti nuovi a cui anche coloro che da anni collaborano 
con i magistrati, e hanno una certa dimestichezza con problemi giuridici o 
di tutela dei minori, non sono del tutto in grado di rispondere per la novità 
della proposta legislativa che sottolinea un diritto del bambino a essere ascol­
tato non in quanto vittima-testimone, ma in veste di protagonista attivo e 
membro competente di un sistema relazionale familiare attraversato da una 
crisi più o meno profonda che ne mette in discussione l’assetto.
Non è dunque una semplice coincidenza - ma piuttosto l’esito di con­
vergenti e analoghe esigenze di comprensione e di approfondimento - l’im­
pegno che, da più di un anno, il comitato scientifico del cam1 di Milano ha 
profuso attorno a tali quesiti, in una riflessione ancora aperta e non con­
clusa che ha condotto alla decisione di avviare una ricerca esplorativa con 
i magistrati chiamati ad attuare la nuova legislazione. Nell’auspicio che il 
loro parere qualificato, a cui in questa sede faremo solo un rapido cenno, 
possa avviare - assieme ai contenuti di questo volume - la definizione di 
prassi e orientamenti efficaci e, soprattutto, concretamente attuabili.
1. 11 Centro Ausiliario per i problemi Minorili (cam) nasce, come associazione di volontariato, 
nel 1975 su iniziativa del Tribunale dei minori di Milano per svolgere gratuitamente e per soli fini di 
solidarietà sociale le attività e i servizi richiesti dal Tribunale dei minori, dai giudici tutelari e dalle 
pubbliche amministrazioni a favore dei minori in difficoltà. Le numerose attività svolte e le pubbli­
cazioni sono descritte sul sito:www.cam-minori.org
La ricerca sull’ascolto nel suo complesso (aspetti storico, giuridici e psicosociali) vede coinvol­
to finterò comitato scientifico del cam, presieduto da Annamaria Caruso, mentre la ricerca con i 
magistrati oltre alla presidente vede interessati alcuni componenti del comitato scientifico e per la 
precisione Stefano Cirillo, Maria Antonietta Guida, la sottoscritta e alcune studentesse della Laurea 
Magistrale in Psicologia dello Sviluppo e Tutela dell’infanzia della facoltà di Psicologia dell’Univer- 
sità Cattolica di Milano.
I magistrati coinvolti nel nostro studio non sono stati ancora intervistati 
tutti e la ricerca è in via di completamento, ma vale la pena sottolineare 
come i 19 colloqui finora realizzati con magistrati competenti di diritto 
di famiglia del Tribunale ordinario di Milano (nr. 8), di Brescia (nr. 2), del 
Tribunale dei minori di Milano (nr. 7) e di Brescia (nr. 2) siano stati carat­
terizzati da una spiccata volontà di discutere un tema giudicato di cruciale 
e similare interesse per le discipline psicologiche e giuridiche.

---

POSTFAZIONE
ZJ9
I giudici hanno, in primo luogo, espresso pareri positivi sulla legge 
54/2006 e, in particolare, sull’ascolto dei minori nei procedimenti di sepa­
razione. “È una novità importante perché si rende protagonista il bambi­
no di un procedimento giurisdizionale che lo riguarda; ogni minore deve 
essere considerato un soggetto e il suo patrimonio di diritto e di interessi 
doveva, infine, essere riconosciuto anche per uniformare il sistema giu­
ridico italiano alle convenzioni internazionali alle quali l’Italia aderisce.” 
Evidenziano, inoltre, come il monito e per certi versi l’obbligatorietà del­
la legge abbiano determinato un incremento dei colloqui con i bambini, 
“soprattutto dei più grandi, dai dodici-tredici anni in poi, anche perché 
gli stessi avvocati chiedono spesso che il minore venga sentito”. Emerge 
poi immediato il confronto tra il colloquio in ambito civile, vale a dire nei 
casi di separazione, e l’audizione in ambito penale in cui il minore viene 
ascoltato come testimone in un procedimento in cui è anche vittima. Vie­
ne notato come siano diverse le finalità, la situazione che viene a crearsi e 
lo stato d’animo dei bambini e dei ragazzi che nel procedimento civile - 
diversamente da ciò che accade nel penale - supera rapidamente il timore 
del giudice, si tranquillizza e riesce a esprimersi meglio.
Tali giudizi positivi, tuttavia, non implicano automaticamente l’ado­
zione né di una prassi che preveda sempre e comunque l’ascolto dei bam­
bini, né di modalità condivise sul piano dell’effettiva applicazione della 
normativa. Come era intuibile attendersi, l’orientamento adottato dai 
magistrati del Tribunale dei minori non coincide con quello dei giudici 
del Tribunale ordinario. I primi, grazie alla consolidata collaborazione 
con i componenti esperti non togati, non rilevano particolari difficoltà 
nell’attuare l’ascolto dei minori “al Tribunale dei minori l’ascolto viene 
fatto spesso da psicologi o pedagogisti, e quindi da soggetti diversi da noi 
magistrati. Ritengo assolutamente opportuno l’ascolto del minore, anche 
se sono situazioni da gestire con estrema delicatezza e soprattutto da per­
sona competente; noi giudici non abbiamo ancora una formazione tecnica 
all’ascolto del minore, possiamo ascoltarlo nel modo più delicato possi­
bile in base alla nostra esperienza lavorativa e alla formazione personale, 
ma per farlo bene avremmo bisogno di accrescere la nostra preparazione 
giuridica integrandola con quella psicologica”. I magistrati del Tribunale 
ordinario, invece, in assenza di ausiliari competenti sono più cauti e, in 
alcuni casi, scettici sulla applicabilità della normativa. “Nella teoria sono 
molto favorevole a vedere il minore come punto centrale in ogni decisio­
ne che riguardi i coniugi che si separano, purtroppo nella pratica non ho 
avuto una bella esperienza ed è faticoso. È un ascolto che deve essere più 
qualificato di quello che può fare un giudice.”
L’atteggiamento appare, dunque, più prudente, e la decisione di ascoi- 

---

240
POSTFAZIONE
tare il bambino si ritiene debba essere presa in ottemperanza al principio 
di utilità per il procedimento: “Prima della legge 54 ci si regolava quando 
era proprio necessario, oggi la regola dovrebbe essere quella di fare l’ascolto 
quando esso non è dannoso. Resta sempre però il profilo dell’utilità per il 
procedimento; per esempio, in un procedimento consensuale non ha al­
cuna utilità perché se non emerge un contrasto tra i genitori, fino a prova 
contraria i genitori stessi sono capaci di esercitare la potestà e quindi anche 
di assumere decisioni rispettose dei diritti del minore”.
Nella sostanza l’orientamento che si profila nei pareri raccolti presso 
il Tribunale ordinario è quello di valutare il livello di conflittualità e l’età 
dei minori per decidere se ascoltare direttamente i bambini o affidare tale 
incarico a terzi: “Io non sento i minori, a volte li vedo una sola volta. La 
legge 54 dice ‘sentiti i minori’, non dice che li debba sentire io. Li faccio 
sentire; ho avuto un caso di una separazione conflittuale con due bambini 
piccoli che ho fatto sentire nell’ambito di una consulenza. Ascolto invece 
i minori di età superiore ai dieci anni”.
Il processo decisionale di selezione dei casi per i quali disporre l’ascolto 
diretto, oltre a ragioni di tempo e di opportunità, risente anche della con­
cezione sulle competenze espressive ed elaborative dei bambini.
Il rischio che l’autonomia di pensiero dei minori venga meno è forte­
mente sentito ed espresso con maggiore forza dai magistrati del Tribuna­
le ordinario che non possono avvalersi di esperti non togati. “Il contesto 
può influenzare; c’è sempre il rischio che i bambini siano influenzati dai 
genitori, perché ogni coniuge cerca di presentarsi come genitore attento, 
responsabile, cercando di far cadere sugli altri le proprie inadeguatezze; la 
suggestione del bambino, la capacità di poterlo condizionare nelle risposte 
c’è sicuramente. Nelle cause di separazione e divorzio è evidente il con­
flitto di lealtà [... ] il bambino non vuole prendere le parti né dell’uno né 
dell’altro, per non dispiacere né all’uno né all’altro [... ] inoltre il contesto 
giudiziario può essere ansiogeno.” Altri intervistati invece sottolineano 
come la capacità di mantenere una buona autonomia di pensiero dipenda 
dall’età. Ma, se siano i più piccoli o i più grandi a essere meno influenzabili 
non è affatto chiaro.“Più sono grandi più hanno autonomia di giudizio, 
più sono piccoli più sono influenzabili”, affermano alcuni, mentre per altri: 
“Più piccoli sono più sono spontanei, dicono tutto quello che vogliono”.
Per quanto riguarda, invece, la competenza espressiva non poche sono 
le opinioni concordanti nel ritenere che fin dai sette anni, anche se in­
fluenzati dai genitori o dal contesto giudiziario, i minori “siano in grado 
di esprimersi e abbiano una buona capacità di spiegare e descrivere. Vi so­
no esempi di ragazzini anche piccoli, dove per piccoli intendo dai sette ai 
dieci anni, lucidi e in grado di esprimersi”. Ben più alta se non unanime è, 

---

POSTFAZIONE 
241
tuttavia, l’idea che l’età a partire dalla quale i minori abbiano pienamente 
acquisito una buona capacità di espressione siano i dodici anni. “Penso 
che questa capacità vi sia sicuramente dopo i dodici anni, che è il limite; 
io li ho sentiti dai dodici anni insù [... ] se me lo chiedono [... ] se lo ri­
tengo utile. Sotto i dodici anni in questa sezione non li ho mai sentiti.” La 
stessa età indicata nell’articolo 155 sexies (“Poteri del giudice e ascolto del 
minore”) della legge 54/2006 (“Disposizioni in materia di separazione dei 
genitori e affidamento condiviso dei figli”) nella quale si afferma: “Prima 
deH’emanazionc, anche in via provvisoria, dei provvedimenti di cui all’ar­
ticolo 155, il giudice può assumere, ad istanza di parte o d’ufficio, mezzi di 
prova. Il giudice dispone, inoltre, l’audizione del figlio minore che abbia 
compiuto gli anni 12 e anche di età inferiore ove capace di discernimento”.
Per quanto riguarda gli strumenti utilizzati nell’audizione, emerge che 
la modalità abituale per sentire i minori è rappresentata dal colloquio. Col­
loquio che solo in pochi casi viene strutturato in una sequenza che da temi 
generali progressivamente approdi a temi specifici, mentre più di frequente 
si ritiene opportuno poterlo flessibilmente adeguare alle esigenze del sin­
golo bambino più che organizzarlo in base a regole di conduzione. Presso 
il Tribunale dei minori, accanto al colloquio vige la consuetudine all’uti- 
lizzo di strumenti integrativi quali gioco, disegno o questionari codificati.
Infine, sullo stato emotivo dei minori dopo le audizioni, quasi tutti i 
giudici concordano nel ritenere che il minore si senta valorizzato per la 
possibilità di esprimere un proprio parere su una situazione che lo coin­
volge in prima persona e che lo trasforma in protagonista affidabile e ade­
guatamente considerato.
In sintesi, possiamo dire che, sebbene i magistrati siano concordi col 
monito della legge secondo cui “il giudice dispone l’audizione del minore”, 
non sempre essi possono o ritengono opportuno utilizzare tale indicazione 
come criterio indefettibile. In una materia così delicata, d’altra parte, non 
avrebbe senso introdurre prassi e modalità standard, non ancora del tutto 
sperimentate o attentamente valutate. Ed è quello che in sostanza sembra 
emergere dai colloqui con i magistrati: il desiderio di riflettere prima di agire, 
la volontà di avvicinarsi progressivamente al tema dell’ascolto, di coglierne 
le diverse sfaccettature, di comprendere le differenti reazioni dei bambini in 
relazione alla gravità del conflitto, all’età, al suo stato d’animo. Come sottoli­
nea Ballarani nel capitolo 2 di questo volume, intendere la norma 155 sexies 
come impositiva di un obbligo per il giudice, senza lasciargli la possibilità di 
valutare se quel singolo caso richieda particolari cautele, sembra contravve­
nire al principio generale di tutela dell’interesse del minore.
Occorrerebbe, tuttavia, che progressivamente non solo i magistrati ma 
anche le famiglie, i professionisti e gli stessi ragazzi e bambini assimilassero 

---

242
POSTFAZIONE
il significato culturale della legge che, almeno in linea di principio, preve­
de l’ascolto non solo laddove l’affidamento dei figli sia oggetto di contesa 
e fonte di conflittualità tra i genitori, ma anche quando i coniugi abbiano 
raggiunto un accordo sulle modalità di affidamento.
Una ricerca longitudinale di follow-up, nella quale sono stati seguiti e 
monitorati per 25 anni i figli di genitori separati e divorziati, giunge alla 
conclusione che il divorzio tra i genitori non rappresenti una condizione 
di stress dalla quale il bambino guarisce, ma un’esperienza che trasforma 
la sua vita a causa dei numerosi adeguamenti, cambiamenti e stressor che 
continuano a sussistere anche nel post-divorzio e che richiedono conti­
nue elaborazioni e rielaborazioni (Wallerstein, Lewis, 2004). La maggior 
parte dei bambini seguiti in questa ricerca aveva vissuto in regime di affi­
damento congiunto, spesso in assenza di particolari o stressanti conflitti 
o dispute tra i genitori, e ciononostante - rispetto a bambini cresciuti in 
famiglie intatte - ha manifestato, a lungo termine, più difficoltà affettive 
e sentimentali.
Può essere anche interessante notare come alcune ricerche di seconda 
generazione sulle conseguenze psicologiche che le dispute tra i genitori 
hanno sui figli, e in generale la letteratura sul processamento delle infor­
mazioni (Davies, Forman, 2002; Davies, Harold, Goeke-Morey et al., 2002; 
Cummings, Schermerhorn, Patrick et al., 2006; Fosco, Grych, 2008), con­
tinuino a mettere in evidenza che il modo in cui i bambini elaborano ciò 
che percepiscono in relazione al conflitto rappresenti un fattore cruciale 
di mediazione, vale dire un fattore potenzialmente in grado di incremen­
tare o disattivare le conseguenze negative del conflitto stesso. La mancanza 
di dati o la presenza di informazioni distorte impediscono al bambino di 
esercitare le proprie funzioni riflessive e impoveriscono la possibilità che 
egli possa elaborare in modo realistico ciò che accade nel suo alveo vitale 
(Di Biasio, Camisasca, 2006).
Il modo in cui il bambino valuta gli accadimenti della sua famiglia con­
tribuisce, dunque, in parte anche a definirne l’effetto e, in particolare, il 
dinamico processo di elaborazione che accompagna la dissoluzione della 
coppia coniugale lo spinge a porsi domande, spesso inespresse e silenzio­
se, del tipo: “Cosa sta succedendo?”, “Perché è successo?”, “Cosa posso fare 
io?”. Scopo di questi quesiti è in primo luogo ricavare informazioni sul 
livello di negatività, minaccia, pericolo e rilevanza del conflitto e della se­
parazione per la stabilità della sua esistenza e per quella dei suoi genitori. 
Sulla base degli indizi o delle informazioni desunti in questa prima fase si 
innesta un secondo processo elaborativo che consiste nell’individuare le 
strategie soggettivamente giudicate migliori per far fronte alla situazione 
(Grych, Fincham, 1990). In sintesi, quello che appare importante sotto­

---

POSTFAZIONE
243
lineare è l’ineludibilità del processo di “significazione” delle esperienze a 
cui gli esseri umani - e, dunque, anche i bambini - non possono sfuggire.
Uno dei suggerimenti contenuti nel succitato studio di Wallerstein e 
Lewis (2004), di un certo interesse in questa sede, punta sull’importanza 
dell’elaborazione delle informazioni e invita gli operatori a stimolare i 
genitori a discutere con i propri figli, bambini o adolescenti, le ragioni del 
divorzio uscendo dal silenzio protettivo o da vaghe e insufficienti spiega­
zioni che non aiutano a comprendere il senso di un’esperienza che modi­
ficando radicalmente, e non per un tempo limitato, il senso dell’esistenza 
merita particolare attenzione ed estrema cautela.
La normativa che prevede l’ascolto del bambino da parte dei magistra­
ti potrebbe essere, dunque, non solo un’occasione preziosa per dare voce 
ai figli della separazione valorizzando una loro posizione attiva nell’ela­
borazione di informazioni che li riguarda, ma diventare implicitamente 
una sorta di deterrente per quei genitori che - divenuti consapevoli della 
necessità di tale passaggio - potrebbero essere quantomeno indotti a ri­
flettere su cosa trasmettere ai propri figli e come farlo.
Ci piace dunque concludere condividendo le tesi di questo volume. An­
che nei casi di ascolto dei bambini figli di genitori implicati nel complesso 
percorso che caratterizza la separazione, come già accade nei procedimenti 
delicati di tutela dei bambini, appare indispensabile, e ormai ineludibile, 
definire - con il contributo di professionisti di area psicologica e psicosocia­
le - procedure articolale che tengano conto delle legittime preoccupazioni 
dei magistrati che, pur consapevoli delle potenzialità della legislazione, in 
primo luogo si domandano in che modo e quando disporre l’ascolto per 
non far correre inutili rischi ai bambini e, in secondo luogo, si interroga­
no responsabilmente sulle procedure da adottare nei casi di separazioni 
molto conflittuali e/o con bambini piccoli di cui occorra determinare la 
capacità di discernimento.
Riferimenti bibliografici
Cummings, E.M., Schermerhorn, A.C., Patrick, T., Davies, P.T., Goeke-Morey, 
M.C., Cummings, J.S. (2006), “Interparental discord and child adjustment: Pro­
spective investigations of emotional security as an explanatory mechanism”. In 
Child Development, 77,1, pp. 132-152.
Davies, P.T., Forman, E.M. (2002), “Children’s patterns of preserving emotional se­
curityin the interparental subsystem”. In Child Development, 73, pp. 1880-1903.
Davies, P.T., Harold, G.T., Goeke-Morey, M.C., Cummings, E.M. (2002), “Child 
emotional security and interparental conflict”. In Monographs of the Society for 
Research in Child Development, 67 fi, Serial No. 270).

---

244 
POSTFAZIONE
Di Blasio, R, Camisasca, E. (2006), “Cosa pensano i bambini del conflitto tra i 
genitori?” In Guida, M.A. (a cura di), / figli dei genitori separati. Franco Angeli, 
Milano, pp. 123-140.
Fosco, G.M., Grych, J.H. (2008), “Emotional, cognitive, and family systems media­
tors of children’s adjustment to interparental conflict”. In Journal of Family Psy­
chology, 6, pp. 843-854.
Grych, J.H., Fincham, ED. (1990), “Marital conflict and children’s adjustment: A 
cognitive contextual framework”. In Psychological Bulletin, 108, pp. 267-290.
Wallerstein, J.S., Lewis, J.M. (2004), “The unespected legacy of divorce: Report of 
a 25-year study”. In Psychoanalytic Psychology, 21,3, pp. 353-370.

---

l’intervento psicosociale
M. Gonzo, A. Mosconi, M. Tirelli (a cura di), L’intervista 
nei servizi sociosanitari
C. Van Cutsem, Le famiglie ricomposte
A. Carini, M.T. Pedrocco Biancardi, G. Soavi (a cura di),
L’abuso sessuale intrafamiliare
M. Gallina, F. Mazzucchelli, La scuola del lavoro
M. Malacrea, S. Lorenzini, Bambini abusati
D. Mazzei, La mediazione familiare
A.M. Sorrentino, Figli disabili
L. Fermenti, A. Caruso, D. Gini (a cura di), Il diciottesimo cammello
F. Vadilonga (a cura di), Curare l’adozione

